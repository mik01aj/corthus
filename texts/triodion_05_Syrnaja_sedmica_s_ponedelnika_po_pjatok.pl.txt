W niedzielę wieczorem,

do Panie, wołam do Ciebie, dodajemy jak zwykle stichery z Oktoechosu
trzy i z Menei świętego dnia też trzy. Chwała, i teraz, teotokion.

Na stichownie zaś odkładamy Oktoechos i śpiewamy isomelos dnia, oba
chóry razem, według tonu 8:

Stichos: Do Ciebie wznoszę oczy moje, który mieszkasz w niebie. Oto
jak oczy sług zwrócone są na ręce ich panów i jak oczy służącej na
ręce jej pani, tak oczy nasze ku Bogu, Bogu naszemu, dopóki nie
ulituje się nad nami.

Zwiedzieni pierwszą pokusą podjęliśmy nagość, zwyciężeni przez
zakosztowanie gorzkiego pokarmu i zostaliśmy wypędzeni przez Boga.
Wejdźmy przeto w pokutę i oczyśćmy zmysły, w których tkwi walka,
czyniąc wejście postu, nadzieją łaski przekonując serca, a nie
pokarmami, które nie przynoszą korzyści tym, którzy o nie zabiegają. I
spożyjmy Baranka Bożego w świętą i pełną światłości noc
Zmartwychwstania, ze względu na nas przyprowadzonego na zabicie, przez
uczniów spożytego w wieczór tajemnicy i ciemność niewiedzy rozpędźmy
światłością Jego Zmartwychwstania.

Stichos: Zmiłuj się nad nami, Panie, zmiłuj się nad nami, albowiem
wzgardą jesteśmy nasyceni. Dusza nasza nasycona jest szyderstwem
zarozumialców i wzgardą pyszałków.

I śpiewamy męczennikom, ton 8: Męczennicy Pańscy, każde miejsce
uświęcacie i każdą słabość uleczacie, a teraz porosimy, módlcie się o
wybawienie dusz naszych z wrażych sieci.

Chwała, i teraz. Teotokion, ton 8: Niebiosa śpiewają Tobie, Łaski
Pełna, Matko Oblubienico Dziewicza, i my wysławiamy niezbadane Twoje
zrodzenie, Bogurodzico, módl się o zbawienie dusz naszych.

W poniedziałek seropustny na jutrzni,

na: Pan i Bóg, troparion świętemu dwa razy. Chwała, i teraz. Teotokion
według tonu. Po pierwszej recytacji Psałterza katyzma poetycka
Oktoechosu. I czytamy słowo Bazylego Wielkiego [Zważ na siebie]. Po
drugiej recytacji Psałterza śpiewamy z Triodionu, ton 1:

Otworzyły się przedsionki Bożej pokuty, przystąpmy gorliwie,
oczyściwszy ciała, odłożywszy żądze i potrawy jako nowicjusze
Chrystusa, który wezwał świat do królestwa niebieskiego, dziesięciny z
całego roku przynosząc Królowi wszystkich, abyśmy i Jego
Zmartwychwstanie ujrzeli w miłości.

Chwała, i teraz. Teotokion: Wyciągnąwszy ręce Twoje Boskie, którymi
nosiłaś, Dziewico Przeczysta, Stworzyciela wcielonego Bóstwem,
ubłagaj, abyśmy zostali wybawili z pokus, żądz i nieszczęść,
wysławiając Ciebie z miłością i wołając do Ciebie: Chwała
zamieszkałemu w Tobie, chwała Temu, który przyszedł z Ciebie, chwała
Temu, który wyzwolił nas przez Twoje zrodzenie.

Kanony zgodnie ze zwyczajem śpiewamy z Oktoechosu i z Menei świętemu.
W tych zaś pieśniach, w które wchodzi trójpieśń, jeśli jest o dwóch
hirmosach, to pozostawiamy dwa kanony Oktoechosu i śpiewamy z Menei
kanon z hirmosem na sześć i Triodionu na osiem. Kanon Menei i tę
trójpieśń.

Kanon. Poemat kyr Józefa. Ton 1.

Pieśń 1

Hirmos: Pieśń zwycięską wszyscy śpiewajmy Bogu, który uczynił
przedziwne cuda wyciągniętą prawicą i zbawił Izraela, albowiem
wysławił się.

Dzisiaj świetliste przedświęcie wstrzemięźliwości, świetlisty wstęp do
postu, przeto przybiegnijmy w nadziei, bracia, i wielkiej gorliwości.

Dorównałem Praojcu Adamowi w przestępstwie i odpędzony zostałem,
nieszczęsny, od rozkoszy, przeto przypadam do Ciebie w pokucie i
płaczu: Panie, zbaw mnie!

Początek rozrzewnienia i pokuty, odsunięcie zła i powstrzymanie żądz,
przeto starajmy się odsunąć złe czyny.

Teotokion: Nocą grzechów omroczony, przybiegam teraz gorliwie do
Ciebie, któraś zrodziła będącym w ciemnościach Słońce Sprawiedliwości,
Chrystusa, Władczyni, wybaw mnie.

Inna trójpieśń, hirmos ten sam.

Oto wstępne otwarcie bramy pokuty, przyjdźcie więc kochający Boga,
postarajmy się w nią wejść, zanim zamknie ją Chrystus nam jako
niegodnym.

Teraz ten najczcigodniejszy tydzień wstępnego oczyszczenia świętych
postów ogłasza wiosnę, że przybliżyła się oświecając ciała i dusze
wszystkich.

Chwała. Triadikon: Niepomieszana, niestworzona Trójco Święta, jedność
najłaskawsza, Ojcze i Synu, i Duchu pokrewny, zawsze zbawiaj tych,
którzy z wiarą kłaniają się Tobie.

I teraz. Teotokion: Zwyciężone zostały w Tobie, Najczcigodniejsza,
granice natury, bez męża bowiem rodzisz Boga i jak przed zrodzeniem
czysta, i po nim jesteś nienaruszona.

Katabasja: Pieśń zwycięską śpiewajmy.

Po trzeciej pieśni katyzma poetycka. Chwała, i teraz. Teotokion.

Po szóstej pieśni kontakion i ikos świętego.

Pieśń 8

Hirmos: Tego, którego lękają się aniołowie i wszystkie zastępy jako
Stwórcy i Pana, opiewajcie kapłani, wysławiajcie dzieci, błogosławcie
ludzie i wywyższajcie na wszystkie wieki.

Całe moje życie marnotrawnie spędziłem, pracowałem dla złych i
żałosnych obywateli, lecz teraz nie pogardź mną, Chryste, gdy pragnę
zwrócić się do Twojej łaskawości.

Styl życia mego jest haniebny i zły, lecz niezmierzone jest
miłosierdzie Twojej łaskawości, Przyjacielu człowieka, Zbawco, daj mi
z miłością Tobie śpiewającemu i proszącemu czas pokuty.

Pozazdrościłem Kainowi nieszczęsnego życia, godność rozumu zaprawdę
zabiłem i drżę przed Twoim sądem, Łaskawco: Nie osądź mnie z nim na
wieki.

Teotokion: Dziewico najświętsza, jedyna jesteś wiernym zdecydowaną
pomocą przed Bogiem, wybaw mnie z ciemności i męki należnej źle
żyjącym.

Inny hirmos: Przynosimy Tobie pieśń bezcielesnych, jak dzieci w piecu,
i śpiewając mówimy: Błogosławcie Pana wszystkie dzieła Pańskie.

To jest czas pokuty, który mądrze zacznijmy w Bogu, bracia, śpiewając:
Błogosławcie Pana dzieła Pańskie.

Dzisiaj rezygnując z pokarmów, usilnie starajmy się o czyny i godnie
kajajmy się w grzechach: Błogosławcie Pana dzieła Pańskie.

Błogosławimy Ojca i Syna, i Świętego Ducha, Pana.

Triadikon: Chwała Tobie, niewidzialna Trójco Święta, w jedności
wielbiona, którą z wiarą sławimy: Wybaw Twoje sługi z wszelkiego
niebezpieczeństwa.

I teraz. Teotokion: Raduj się, błogosławiona czysta Dziewico, raduj
się, służebnico Pańska i Matko, raduj się, opieko świata,
błogosławiono Bogurodzico, Mario najjaśniejsza.

Chwalimy, błogosławimy i kłaniamy się Panu, śpiewając i wywyższając Go
na wieki.

Katabasja: Przynosimy Tobie pieśń bezcielesnych.

Pieśń 9

Hirmos: Świetlisty obłok, w którym Władca wszystkich jak deszcz
zstąpił z niebios na runo i wcielił się ze względu na nas, niemający
początku stał się człowiekiem, uwielbiajmy wszyscy Czystą jako Matkę
Boga.

Spokojnym oczekiwaniem i czystą miłością przyjmijmy, wierni,
najświętszy czas postu, prosząc o darowanie grzechów, które każdy
popełnił, abyśmy otrzymali radość nie z tego świata.

Oto czas pokuty, przedświąteczne nadejście postu, powstań, duszo moja,
i pojednaj się z łaskawcą i Bogiem, abyś uniknęła owego sprawiedliwego
i zaiste strasznego sądu.

Przedsionek postu zbliżył się, abyśmy wszyscy nie skalali się brakiem
wstrzemięźliwości i pijaństwem, ale w czystości myśli gorliwie
wejdźmy, przyjmując korony niezniszczalne i godne owoce wysiłków.

Teotokion: Nie przestawaj modlić się za nami do Dobrego, który jedyny
zna naszą niemoc, aby z głodu, zarazy, trzęsienia ziemi i wszelkiego
zła wybawił czczące Ciebie miasto, Bogurodzico, Nadziejo zrodzonych z
ziemi.

Inny hirmos: Ciebie jako bramę widział Prorok Ezechiel, przez którą
nikt nie przejdzie, tylko jedyny Bóg, Bogurodzico Dziewico w pieśniach
Ciebie czcimy.

Nadchodzi czas pokuty, duszo moja, więc zatroszcz się o siebie:
głodnym daj chleba, módl się do Pana każdego dnia i każdej nocy oraz
godziny, aby zbawił ciebie.

Jak oddaliliśmy od siebie mięsa i inne pokarmy, tak i unikajmy
wszelkiej wrogości do bliźnich, nierządu, kłamstwa i wszelkiego zła.

Chwała. Triadikon: Jednemu kłaniam się w naturze Bóstwu niemającemu
początku, w trzech Osobach sławiąc w Trójcy jedność nierozdzielną i
współtronującą.

I teraz. Teotokion: Ty jesteś chwałą wiernych, Dziewico, nadzieją i
orędownictwem, Ciebie, Bogurodzico Mario, nieustannie sławimy
pieśniami pieśni, zbaw sługi Twoje.

Hirmos: Ciebie jako bramę widział Prorok Ezechiel.

Fotagogikon Oktoechosu. Chwała. Świętemu, jeśli jest wspomnienie.
Jeśli zaś nie ma, to:

Chwała, i teraz. Teotokion.

Do psalmów pochwalnych dodajemy sticherę isomelos, ton 3:

Stichos: Napełniliśmy się od poranku miłosierdziem Twoim, Panie, i
rozradowaliśmy się, we wszystkie dni nasze rozweseliliśmy się, za dni,
w których nas upokorzyłeś, za lata, w które widzieliśmy zło, i wejrzyj
na sługi Twoje, i na czyny Twoje, i kieruj ich synami.

W każdym czasie post jest pożyteczny dla czyniących go, nic bowiem nie
może uczynić pokusa demonów poszczącemu, a i stróże życia naszego,
aniołowie, radośnie przebywają z nami, oczyszczonymi przez post.

Stichos: Niech będzie światłość Pana Boga naszego na nas i dzieła rąk
naszych poprawi w nas, i dzieło rąk naszych poprawi.

Męczennikom: Przyjdzie, wszyscy ludzie, uczcijmy pamięć świętych
męczenników, albowiem widowiskiem byli dla aniołów i ludzi, przyjęli
od Chrystusa zwycięskie korony i modlą się za dusze nasze.

Chwała, i teraz. Teotokion, ton 3: Poczęłaś z Ducha Świętego bez
nasienia, przeto sławiąc śpiewamy Tobie: Raduj się, najświętsza
Dziewico!

Niech będzie wiadomym, że w poniedziałek tygodnia seropustnego posiłki
spożywamy

dwa razy w ciągu dnia.

W poniedziałek wieczorem,

do: Panie, wołam do Ciebie, dodajemy stichery według zwyczaju.

Do stichownie dodajemy isomelos, ton 8:

Przez post postarajmy się oczyścić ze skalania naszymi grzechami, a z
miłosierdziem i miłością do ubogich wejdźmy do komnaty weselnej
Oblubieńca Chrystusa, dającego nam wielkie miłosierdzie.

I mówimy zwykłe stichosy, jak wczoraj.

Męczennikom: Męczennicy Pańscy, prosimy, módlcie się do Boga naszego i
wyproście dla dusz naszych mnóstwo łask, i oczyszczenie licznych
grzechów.

Chwała, i teraz. Teotokion: Sławną i najczystszą Bogurodzicę,
prawdziwą Matkę Boga, wysławmy pobożnie, radosne pozdrowienie mówiąc
Tobie jak anioł: Raduj się, święta Matko wcielonego Syna Bożego. Raduj
się, przybytku Świętego Ducha, modląc się zawsze za nami, aby zbawione
zostały dusze nasze.

I dalszy ciąg służby.

We wtorek seropustny na jutrzni.

Po drugiej recytacji Psałterza katyzma poetycka, ton 8:

Prosomion: Mądrość i Słowo.

Najłaskawsze Słowo, które z Ojcem i Duchem w niewypowiedzianej swojej
mądrości stworzyło rzeczy widzialne i niewidzialne, pozwól nam
jaśniejący czas postu przejść w głębokim spokoju, Łaskawco,
rozwiązując oszustwo gorzkiego grzechu, dając rozrzewnienie i łzy
uzdrowień, i odpuszczenie grzechów, abyśmy niezachwianą duszą,
poszcząc gorliwym duchem, śpiewali z aniołami Twemu panowaniu.

Chwała, i teraz. Teotokion:

W niewypowiedziany sposób poczęłaś w Twoim łonie Mądrość i Słowo,
Matko Boża, zrodziłaś światu trzymającego świat i w objęciach
trzymałaś Tego, który trzyma wszystko, Karmiciela wszystkich, Stwórcę,
i Pana, przeto modlę się do Ciebie, najświętsza Dziewico, i z wiarą
sławię Ciebie, chcąc wybawić się z licznych moich grzechów, gdy mam
stanąć przed obliczem mego Stwórcy, Władczyni Dziewico czysta, okaż mi
wtedy Twoją pomoc, gdyż możesz, co zechcesz, Nieskalana.

Czytamy także słowo świętego Bazylego Wielkiego o wdzięczności. Także
Psalm 50. Śpiewamy kanony Oktoechosu i Menei, jak to wskazano w
poniedziałek. I trójpieśń kyr Józefa. Ton 3.

Pieśń 2

Hirmos: Jak obłok na murawę i jak deszcz na trawę, niech zstąpią na
ziemię moje słowa.

Jak poranek zajaśniała nam zorza pokuty, przedsionek świetlistej
wstrzemięźliwości.

Wybaw mnie, Chryste, z ciemności zewnętrznej ogromem Twego
miłosierdzia jako jedyny miłosierny.

Zbawco, wyrwij mnie ogniowi i robakowi niezasypiającemu, oczyszczonego
przez gorliwą pokutę.

Teotokion: Najświętsza Dziewico, bądź nam drogą pokuty, bramą wiodącą
ku zbawieniu.

Inny kanon, hirmos, ton 2: Zważ, ludu mój, na moje Prawo, skłońcie
wasze ucho do słów moich ust, albowiem Twoje imię, Panie, przywołałem.

Nastał czas pokuty, gorliwie starajmy się, miłujący Chrystusa,
oczyścić z wszystkich grzechów i zjawić się przed Władcą jako
błogosławieni.

Post czysty, bezgrzeszny starajmy się teraz nieustannie spełniać w
gorliwości, abyśmy znaleźli odpuszczenie grzechów.

Jesteś bowiem, Chryste, najłaskawszy i od wszystkich lepszy, zawsze
przyjmując kajających się, przeto wszyscy Ciebie sławimy.

Chwała. Tradikon: Trójcę w jedności wysławmy niepodzielną,
niepomieszaną, nierozdzielną w naturze, rozdzielną w Osobach Boskich.

I teraz. Teotokion: Czysta Dziewico Matko, ubłagaj Tego, który wcielił
się w Ciebie jako człowiek i Słowo, Dziewico, aby wybawił z nieszczęść
swoje sługi.

Katabasja: Zważ, ludu mój, na moje Prawo.

Pieśń 8

Hirmos: Zrodzonego z Ojca niemającego początku.

Czas pokuty, czas pokazania Bogu owoców pokuty, godnych Boga, czuwaj
więc, duszo moja, powstań i zawołaj gorliwie w poście oraz modlitwach:
Śpiewajcie, błogosławcie i wywyższajcie Chrystusa na wieki.

Oczyśćmy wstępnie, bracia, duchowe zmysły i pokażmy teraz Panu obrazy
rozrzewnienia, wołając do Niego w czystej pokucie: Błogosławcie i
wywyższajcie Chrystusa na wieki.

Wroga, łowiącego nas miłymi wspomnieniami i niepowstrzymaniem rozkoszy
krótko palącej zmysły, gorliwie starajmy się umartwić modlitwą,
śpiewając: Błogosławcie i wywyższajcie Chrystusa na wieki.

Teotokion: Dziewico, która ozdobiłaś niebem ozdobiłaś naszą ziemską
naturę, zarosłą chwastami i wyczerpaną, duszy mojej bruzdę przez
obłoki dające deszcz Twoich łask okaż owocną w cnotach, śpiewającą i
wywyższającą Chrystusa na wieki.

Inny hirmos: W krzewie Mojżeszowi cud Dziewicy na górze synajskiej
został uprzedzająco ukazany, śpiewajcie więc, błogosławcie i
wywyższajcie na wszystkie wieki.

Oczyśćmy się już teraz nie tylko z pokarmów, ale i z czynów, i
zacznijmy od gorących myśli, wierni, abyśmy przed Stworzycielem
zjawili się świetliści na wieki.

Tak powinniśmy pościć: nie we wrogości i walce, nie w zawiści i
zazdrości, nie w pysze i ukrytym fałszu, ale w pokorze, jak Chrystus.

Kochający, rzecze uboga, mądrze dają Zbawcy tytułem pożyczki. O
radości z niczym nie porównywalna! Daje bowiem obficie odpłatę dobrym,
na wszystkie wieki.

Błogosławimy Ojca i Syna, i Świętego Ducha, Pana!

Triadikon: Chwała Ojcu i Synowi, i Świętemu Duchowi, jeden bowiem jest
Bóg w trzech Osobach. Z aniołami i my, ludzie, nieustannie wysławiamy
Ciebie, Najświętsza Trójco, na wszystkie wieki.

I teraz. Teotokion: Raduj się, Dziewico czysta, Bogurodzico Mario,
oczyszczenie świata, zwycięstwo prawosławnych, módl się o wybawienie z
niegasnącego ognia tych, którzy wysławiają Ciebie na wszystkie wieki.

Chwalimy, błogosławimy i kłaniamy się Panu, śpiewając i wywyższając Go
na wieki.

Katabasja: W krzewie Mojżeszowi cud Dziewicy.

Pieśń 9

Hirmos: Ciebie, krzew gorejący i świętą Dziewicę, Matkę Światłości i
Bogurodzicę, nadzieję nas wszystkich uwielbiamy.

Otwórz nam najczystsze łono Twego miłosierdzia, któryś dał ludziom
pokutę ku zbawieniu, jedyny Zbawco wielce miłosierny.

Biada mi, jakże straszny jest ów sąd nie do uniknięcia, na którym
nadzy mamy się tłumaczyć z tego, co w życiu źle uczyniliśmy.

Krople deszczu łaskawości ześlij nam, Łaskawco, zatapiające nasze całe
skalanie i dając nam powód pokuty.

Wszyscy gorliwym sercem wszedłszy świetliści w przedsionek świętego
postu, dziękczynne pieśni przynieśmy Chrystusowi.

Teotokion: Tobie, mocnej orędowniczce i znanej nadziei pobożnie
śpiewając, modlimy się: Błagaj Twego Syna, Dziewico, aby nas zbawił.

Inny hirmos: Wywyższamy dziewictwo Twoje, najczystsza Bogurodzico,
które nie spalił Boski ogień.

Już teraz oczyśćmy się w poście, łzach i w wielkiej poprawie, abyśmy
znaleźli wielkie miłosierdzie.

Teraz będziemy naśladować mądre dziewice, miłujący Chrystusa, i
postaramy się z płonącymi świecami spotkać Chrystusa.

Teraz będziemy naśladować Eliasza poszczącego, który uciekł od złej
Jezebel, aby tak jak on wznieść się z ziemi.

Chwała. Triadikon: Święty, Święty, Święty, Trójświęty, Ojcze
wszechwładny i Synu jednoistotny z Duchem, jedno Bóstwo.

I teraz. Teotokion: Tobą szczycimy się i do Ciebie przybiegamy, zawsze
czysta czcigodna Dziewico, wybaw nas wszystkich od męki.

Katabasja: Wywyższamy dziewictwo Twoje.

Do psalmów pochwalnych dodajemy sticherę isomelos, ton 3:

Stichos: Nasyć nas o poranku łaskawością Twoją, Panie, i rozradujemy
się, i rozweselimy. Przez wszystkie dni nasze weselić się będziemy,
rozradujemy się za dni, w których nas upokorzyłeś, za lata, w które
widzieliśmy zło. Wejrzyj na sługi Twoje i na dzieła Twoje, i kieruj
synami ich.

Ucałujmy z miłością post, ludzie, nadszedł bowiem początek wysiłków
duchowych, porzućmy rozkosze cielesne, pomnóżmy dary duszy, pocierpmy
jako słudzy Chrystusowi, abyśmy doznali chwały jako dzieci Boże, a
Duch Święty zamieszkawszy w nas oświeci dusze nasze.

Stichos: Niech będzie światłość Pana Boga naszego nad nami, i dzieło
rąk naszych udoskonal w nas, i dzieło rąk naszych umocnij.

Męczennikom: Rycerze Chrystusa odrzucili groźby królów i
prześladowców, odważnie i mężnie wyznawali wszystkich Pana Boga i
Króla naszego, i modlą się za dusze nasze.

Chwała, i teraz. Teotokion: Bogurodzico, orędowniczko wszystkich
modlących się, Tobie ufamy i Tobą się chlubimy, w Tobie jest cała
nasza nadzieja, módl się do zrodzonego z Ciebie za bezużyteczne sługi
Twoje.

We wtorek wieczorem.

Od początku nieszporów zaczynamy pokłony. Do Panie, wołam do Ciebie,
dodajemy stichery,

jak zwykle.

Do stichownie dodajemy isomelos, ton 1:

Stichos: Do Ciebie wznoszę oczy moje, który mieszkasz w niebie. Oto
jak oczy sług zwrócone są na ręce ich panów i jak oczy służącej na
ręce jej pani, tak oczy nasze ku Bogu, Bogu naszemu, dopóki nie
ulituje się nad nami.

Radośnie przyjmijmy, wierni, natchniony nakaz postu, jak dawno temu
mieszkańcy Niniwy, a potem nierządnice i celnicy, o czym mówi
nauczanie Jana o pokucie. Przez wstrzemięźliwość przygotujmy się do
przesiedlenia się na Syjon i sprawowania świętej czynności Władcy.
Zacznijmy oczyszczać się w nim łzami boskiego obmycia. Pomódlmy się,
abyśmy tutaj ujrzeli spełnienie i prawdziwe objawienie Paschy.
Przygotujmy się do pokłonienia się krzyżowi i Zmartwychwstaniu
Chrystusa Boga, wołając do Niego: Nie zawstydzaj nas w naszym
oczekiwaniu, Przyjacielu człowieka!

Stichos: Zmiłuj się nad nami, Panie, zmiłuj się nad nami, albowiem
wzgardą jesteśmy nasyceni. Dusza nasza nasycona jest szyderstwem
zarozumialców i wzgardą pyszałków.

Męczennikom: O, jakże wspaniała jest wasza wymiana, święci! Albowiem
przelaliście krew i odziedziczyliście niebiosa, czasowo doświadczani
teraz wiecznie radujecie się. Zaiste, wspaniała jest wasza wymiana,
porzuciliście bowiem rzeczy zniszczalne i otrzymaliście
niezniszczalne, i weseląc się z aniołami nieustannie śpiewacie Trójcy
jednoistotnej.

Chwała, i teraz. Stauroteotokion:

Prosomion: Chwalebni męczennicy.

Najczystsza Dziewica widząc niegdyś na drzewie Tego, którego zrodziła
z łona niemającego nasienia, nie mogła znieść bólu macierzyńskiego i
targając włosy wołała: Jakże Ten, który w dłoni trzyma całe stworzenie
jest podniesiony na krzyżu jako skazaniec, chcąc zbawić całą ludzkość?

Teraz pozwalasz odejść. Po Trisagionie troparion: Bogurodzico
Dziewico, raduj się, i jeden pokłon. Chwała. Chrzcicielu Chrystusa, i
jeden pokłon. I teraz. Módlcie się za nami, i jeden pokłon. Pod Twoje
miłosierdzie przybiegamy, Bogurodzico, bez pokłonu. Panie, zmiłuj się,
czterdzieści razy. Chwała, i teraz. Czcigodniejszą od Cherubinów. W
imię Pańskie pobłogosław, ojcze! Kapłan: Błogosławiony jest Chrystus,
Bóg nasz. A my odmawiamy modlitwę: Niebieski Królu, i czynimy trzy
wielkie pokłony z modlitwą świętego Efrema: Panie i Władco życia mego,
i pozostałych dwanaście pokłonów. Po skończeniu pokłonów odmawiamy
wyżej wskazaną modlitwę: Panie i Władco życia mego, i czynimy jeden
wielki pokłon. Trisagion. Po Ojcze nasz, mówimy: Panie, zmiłuj się,
dwanaście razy. Chwała, i teraz. Panie, zmiłuj się, trzy razy.
Pobłogosław! I rozesłanie. Śpiewamy wielkie powieczerze z pokłonami.
Po Zaprawdę godnym to jest, tropariony dnia i świątyni oraz małe
rozesłanie. Tak samo czynimy w wigilię piątku.

W środę seropustną

mesoniktikon z jego pokłonami.

Na jutrzni: śpiewamy Alleluja według tonu Oktoechosu i triadikony tonu
oraz recytujemy dwie zwykłe katyzmy. Ponieważ w środę i piątek
tygodnia seropustnego śpiewamy Alleluja, rano

i wieczorem czynimy pokłony, jak to zostało powiedziane. Post
zachowujemy według zwyczaju także wtedy, jeśli wypadnie pamięć
świętego i śpiewamy troparion.

Nie śpiewamy natomiast między-godzin.

Jeśli wypadnie święto Spotkania Pańskiego lub świątyni, to śpiewamy
troparion i nie czynimy

małych pokłonów, a jedynie trzy wielkie pokłony.

Po pierwszej recytacji Psałterza katyzma poetycka Oktoechosu.

Po drugiej recytacji Psałterza katyzma poetycka, ton 2:

Prosomion: Będąc łaskawości.

Pozwól nam, pokornym, w pokoju przejść wstępne oczyszczenie postne, z
niewypowiedzianej Twojej przyjaźni do człowieka, Chryste Boże,
odrzucić wrogie zakusy i Twoim krzyżem wszystkich zbaw, jedyny, który
znasz serca.

Chwała, i teraz. Stauroteotokion: Ta, która zrodziła Ciebie bez
nasienia, stojąc przy Twoim krzyżu i nie mogąc znieść
niesprawiedliwego osądzenia, łkając z płaczem wołała do Ciebie: Jakże
cierpisz, będąc z natury niecierpiętliwym, najsłodszy Synu? Opiewam
Twoją niezwykłą łaskawość.

Tu czytamy słowo o poście Bazylego Wielkiego, które ma początek:
Pocieszajcie, pocieszajcie. Psalm 50. Kanon krzyżowi z Oktoechosu z
hirmosem na 6, z Menei świętego na 4 i z Triodionu na 4. W tych
pieśniach, w których wypada trójpieśń, śpiewamy kanon Triodionu z
hirmosem na 6 i trójpieśń na 8, a na końcu hirmos trójpieśni. W tych
pieśniach pozostawiamy kanon Oktoechosu i Menei oraz śpiewamy daną
pieśń tak: jedna pieśń kanonu Oktoechosu z hirmosem na 4 i z Menei
świętemu pierwszą i trzecią pieśń na 6 oraz z Triodionu na 4. Podobnie
śpiewamy ósmą pieśń z szóstą i dziewiątą z siódmą.

Kanon Triodionu.

Poemat kyr Andrzeja z Krety. Ton 4.

Pieśń 1

Hirmos: Zaśpiewam Tobie, Panie Boże mój, albowiem wyprowadziłeś lud z
niewoli egipskiej, pokrywszy wodami rydwany faraona i jego potęgę.

Pan pościł jak człowiek, dając nam wzór jak zwyciężać kusiciela,
okazując naszą naturę i wyznaczając nam granice.

Boski Mojżesz na Synaju przez wstrzemięźliwość stał się godnym
rozmawiać z Bogiem twarzą w twarz, przeto naśladujmy go.

Oczyść, Panie, Twój lud i wejrzyj jako Bóg miłosiernym okiem, nawiedź
wszystkich wielością miłosierdzia Twego.

Teotokion: Do Ciebie wszyscy przebiegamy, Bogurodzico, jako silnej
obronie, błagając o Twoje modlitwy, którymi wybawiasz Twoją owczarnię
z wszelkich nieszczęść.

Pieśń 3

Hirmos: W Panu Bogu moim umocnione jest moje serce, przez co choć
słaby, przepasany jestem mocą.

Cudowny Henoch przez wstrzemięźliwość odszedł z ziemi, przeto
naśladując Go przejdźmy ze zniszczenia do życia.

Przez modły i posty ubłagamy Zbawiciela, współraduje się bowiem
Stwórca z pokuty swego stworzenia.

Przygotuj się, o duszo, i oczyść się wstępnie przed cierpieniami
Chrystusa, abyś powstawszy duchowo z Nim współświętowała.

Teotokion: Jako Ta, która zrodziłaś Boga, nieustannie módl się za
nami, do Ciebie bowiem, Bogurodzico, przybiegamy grzeszni.

Także trójpieśń kyr Józefa. Ton 2:

Pieśń 3

Hirmos: Na opoce wiary umocniwszy mnie, otworzyłeś moje usta przeciwko
wrogom moim, rozweselił się bowiem duch mój, aby śpiewać: Nie ma
świętego, jak Bóg nasz, i nie ma sprawiedliwego bardziej od Ciebie,
Panie.

Wyciągnąłeś dłonie na Twoim krzyżu i uśmierciłeś Twoją śmiercią
klątwę, przez Twoją mękę ożywiłeś ludzi, przeto opiewamy, Boże, Twoje
ukrzyżowanie, Jezusie Przyjacielu człowieka, Boże nasz.

Przez pokarm z drzewa spożyliśmy śmierć, przez drzewo Twego krzyża
zostaliśmy ożywieni, przeto w modlitwach ofiarujemy Twój krzyż: Ześlij
nam łaskę i miłosierdzie, Łaskawco i Władco wielce miłosierny.

Otworzone zostały przedsionki postu, pole walki zbliżającej się
wstrzemięźliwości, powstańmy z wielką gorliwością przyjmując dar łaski
utulającej znój grzechów.

Błogosławiony czas postu, zajaśniały promienie pokuty, przystąpmy z
miłością odpędzając najgłębszą ciemność lenistwa, wszyscy weseląc się.

Post uświęcony miłością mądrości, głoszeniem powstrzymania żądz, w
łzach zawołajmy do Władcy: Daj nam, Panie, łaskę odpowiadającą Twoim
pragnieniom, wielce miłościwy.

Przyjąwszy dary postu wysławmy Tego, który dał go na zbawienie, i
uczyńmy to z umiłowaniem trudów, abyśmy otrzymali odpuszczenie
grzechów z ręki Stworzyciela.

Teotokion: Utul wzburzone moje żądze, ulecz rany mojej duszy, podnieś
mnie ze snu zniechęcenia przez Twoje orędownictwo i wstawiennictwo,
najświętsza Władczyni, Matko Dziewico,

Inny kanon.

Hirmos: Bezpłodny mój umysł okaż płodnym, Boże, sprawco rzeczy
dobrych, rozdawco łask, z Twojej łaskawości.

Gdy podniesiony zostałeś dobrowolnie na krzyżu, Zbawco, całe
stworzenie ziemskie zadrżało i rozdarła się zasłona świątyni.

Zraniony zostałeś na krzyżu, Jezu mój, ze względu na mnie, i przebity
został Twój bok, przeto z wiarą kłaniamy się Twojej boskiej władzy.

Chwała. Triadikon: Uklęknij na ziemi, kłaniając się Ojcu, sławiąc Syna
i opiewając Ducha, jedną zasadę i trójhipostatyczną.

I teraz. Teotokion: Niezgłębiona jest tajemnica Twego zrodzenia,
Czysta, Boga rodzisz bowiem bez mężczyzny, Mario, i pozostajesz
nienaruszona.

Chwała Tobie, Boże nasz, chwała Tobie.

Czas postu uświęciwszy Twoją mocą, Chryste, wybaw nas wszystkich,
kłaniających się Tobie, z wrogich sieci.

Hirmos: Bezpłodny mój umysł okaż płodnym.

Katyzma poetycka Menei świętemu, Chwała, i teraz. Stauroteotokion.

Pieśń 4

Hirmos: Usłyszałem, Boże, głos Twój i uląkłem się, poznałem czyny
Twoje i przeraziłem się, Panie, albowiem Twoją chwałą napełniła się
ziemia.

Abraham Trójcę wędrowców przyjął z łaskawością i umiłowaniem, która
przyszła jako aniołowie.

Bogactwo wstrzemięźliwości nie do odebrania jest darem i należy się
nim wzbogacać, wzbogacać w Bogu.

Chwała. Przyjdźcie, zapłaczmy razem, z wiarą wołając: Boże, oczyść
nas, którzy bardzo zgrzeszyliśmy!

I teraz. Teotokion: Matko nieskalana, błogosławiona, czysta Dziewico,
módl się za światem do Twego Syna i Boga naszego.

Pieśń 5

Hirmos: Tobie, którzy zapalasz światłość, rozjaśniasz poranek i
pokazujesz dzień, chwała Tobie, chwała Tobie, Jezu Synu Boży.

Dawno temu poszczący Mojżesz na górze synajskiej okazał się widzącym
Boga i Eliasz na rydwanie ognistym wzniósł się do nieba.

Przez post niegdyś mądry Izajasz zakosztował owego węgla z kleszczy,
którym dotknięto jego ust.

Chwała. Dawno temu pościł Daniel i skruszył paszcze lwów, pościli
razem trzej młodzieńcy i gorący zdeptali ogień.

I teraz. Teotokion: Czysta Rodzicielko Boga, któraś Boga w swym łonie
nosiła bez zmiany, zachowaj owczarnię Twoją i ustrzeż ją od szkód.

Pieśń 6

Hirmos: Jak proroka Jonasza wybawiłeś z wieloryba, Chryste Boże, tak i
mnie z głębin grzechów wyprowadź i zbaw mnie, jedyny Przyjacielu
człowieka.

Niegdyś czcigodny post uratował Jonasza w wielorybie, przeto pośćmy z
serca i unikniemy zniszczenia w gehennie.

Mieszkańcy Niniwy przemienili gniew Boży przez gorącą pokutę i miłość,
przeto teraz wszyscy naśladujmy ich żarliwość.

Chwała. Ten post wzywa nas do pokuty, przybiegnijmy więc z miłością i
zrozumiemy, czym jest dar wstrzemięźliwości.

I teraz. Teotokion: Ty, któraś w niewypowiedziany sposób zrodziła
Zbawiciela świata, Chrystusa Boga naszego, nie przestawaj modlić się
do Niego, aby zbawił cały ród, który Ciebie opiewa.

Kontakion świętego. Jeśli święty nie ma kontakionu, to mówimy
męczennikom według tonu,

a także katyzmę poetycką.

Pieśń 7

Hirmos: Ojców naszych Boże, nie zawstydzaj nas, lecz pozwól nam z
odwagą wołać do Ciebie: Błogosławiony jesteś, Boże ojców naszych.

Bądźmy i my jak ów Daniel, który niegdyś przez post poskromił lwy
ryczące w jamie.

Naśladujmy z bojaźnią trzech młodzieńców, abyśmy uniknęli ognia
gehenny, jak oni uniknęli pieca w Babilonie.

Chwała. Pośćmy i my czystym sercem, oczyśćmy ciało i poświęćmy Bogu
całego naszego ducha.

I teraz. Teotokion: Dziewico, czysta Matko, nie przestawaj modlić się
do wcielonego w Ciebie przedwiecznego Słowa, aby zbawiło dusze nasze.

Pieśń 8

Hirmos: Króla Chrystusa wyznali zniewoleni młodzieńcy, wołając w piecu
wielkim głosem: Wszystkie dzieła śpiewajcie Panu.

Niegdyś pościł Józef, unikając pokusy grzesznej niewiasty, i otrzymał
królestwo, przeto i my wygaśmy przez post rozpalone strzały wroga
Beliara.

Dawid przez post odniósł zwycięstwo nad obcymi plemionami i znalazł
królestwo, przeto i my odnieśmy przez wstrzemięźliwość zwycięstwo nad
wrogami i zostaniemy ukoronowani w Panu.

Zachowajmy i my ich cnoty, męstwo Joaba i łagodność Jakuba, wiarę
Abrahama, niewinność Józefa i odwagę Dawida.

Teotokion: Króla Chrystusa zrodziła nam Dziewica Maria i po zrodzeniu
pozostała czystą Dziewicą, wszystkie dzieła Pańskie śpiewajcie Panu i
wywyższajcie Go na wieki.

Także trójpieśń, hirmos: W piec ognisty do dzieci żydowskich zstąpił
Bóg i płomień zamienił w rosę, śpiewajcie dzieła jako Panu i
wywyższajcie na wszystkie wieki.

Mojżesz rozkładał na górze ręce w kształcie krzyża i zwyciężał wrogów,
Ty zaś, Zbawco, rozpostarłeś ręce na krzyżu i uśmierciłeś zgubną
tyranię piekła.

Chryste mój Zbawco, gwoździami przybity na krzyżu i mając przebity
bok, wybawiłeś z klątwy zrodzonych z ziemi i okazałeś ich uczestnikami
nieskończonej radości, przeto błogosławimy Twoją przyjaźń do
człowieka.

Czas wstrzemięźliwości, który zajaśniał, w myśli oświeca duchowe
zmysły i rozpędza mgłę żądz, przeto całujmy go z serca, Chrystusa
wywyższając na wieki.

Post umartwia zgubne dla duszy żądze, umartwia śmiercionośne rozkosze
i prawdziwie w stałości czyni ukierunkowania i poruszenia serca,
przeto przyjmijmy go z wiarą i miłością.

Obecny dzień nie wyznacza jeszcze początku postu, wierni, ale jest
wejściem do przedsionka postu, przeto go uczcijmy.

Przyjmijmy radośnie miłującą Boga duszą przeddroże najlepszego postu,
będące wstępnym oczyszczeniem uczcijmy czcigodne, będące stopniami i
drabiną, do której należy już obecny dzień.

Teotokion: Otwórz nam, Dziewico, stukającym i przyzywającym Twoje
miłosierdzie, szybką dla ludzi ucieczkę, silna we wszystkim pomocy i
dla będących w potrzebach znana obrończyni.

Inny hirmos: Tego, który w krzewie Mojżeszowi cud Dziewicy niegdyś
przedstawił na górze synajskiej, opiewajcie, błogosławcie i
wywyższajcie na wszystkie wieki.

Wzniósłszy się na krzyżu, Władco wszystkich, Adama z Ewą znowu
wezwałeś i wprowadziłeś ich do raju, Chryste Zbawco, wysławiających
Ciebie na wszystkie wieki.

Gdy zostałeś dobrowolnie podniesiony na krzyżu, Chryste, ściemniały ze
strachu promienie słoneczne i dzień zaszedł, przeto łotr wyznał Ciebie
jako Boga na wszystkie wieki.

Błogosławimy Ojca i Syna, i Świętego Ducha, Pana.

Triadikon: Wierzymy w równego Ojcu Syna i Świętego Ducha jako w Świętą
Trójcę w Bóstwie jedną, której z wiarą kłaniamy się, depcząc zawsze
naukę Ariusza.

I teraz. Teotokion: Jakże będę Ciebie opiewał w należyty sposób,
Bogurodzico Dziewico, omroczonego teraz cuchnącymi grzechami, ale Ty,
Najświętsza, wybacz moją odwagę i mój ubogi śpiew.

Chwała Tobie, Boże nasz, chwała Tobie.

Krzyżu, nadziejo wiernych, orężu królów, chwało kapłanów, mocy
mnichów, zbawiaj Twoją mocą wszystkich sławiących Ciebie na wieki.

Chwalimy, błogosławimy i kłaniamy się Panu, śpiewając i wywyższając Go
na wieki.

Hirmos: Tego, który w krzewie Mojżeszowi.

I recytujemy Czcigodniejszą od cherubinów.

Pieśń 9

Hirmos: Wywyższamy wszyscy Twoją przyjaźń do człowieka, Chryste Zbawco
nasz, chwało sług Twoich i korono wiernych, uwielbiając pamięć Twojej
Rodzicielki.

Mojżesz w Egipcie rozdzielił morze i przeprowadził lud, wykarmił go na
nieprzebytej pustyni, przez post czyniąc cuda.

Jozue syn Nuna wstrzemięźliwością uświęcił lud i odziedziczył ziemię
obiecaną, uprzednio przeszedłszy Jordan.

Gedeon jedynie z trzystoma chłepczącymi mężami zwyciężył obce plemiona
wstrzemięźliwością i modlitwą, więc naśladując go upodobnijmy się do
niego.

Teotokion: Raduj się, Najczcigodniejsza, Czysta, chwało dziewictwa,
umocnienie aniołów, pomoc ludziom, radość światu, Mario, Matko i
służebnico Boga naszego.

Także trójpieśń, hirmos: Od Boga Bóg Słowo w niewypowiedzianej
mądrości przyszedł odnowić Adama, który przez pokarm okrutnie upadł w
zniszczalność, Bóg niewypowiedzianie wcielił się w świętą Dziewicę ze
względu na nas, wierni, przeto jednomyślnie uwielbiajmy Go w
pieśniach.

Wyciągnąwszy na krzyżu boskie dłonie, zjednoczyłeś poprzednio
rozproszonych, Wybawicielu, i osądzoną niegdyś ludzką naturę
przyniosłeś Ojcu jako dar przez swoje wstawiennictwo, przeto opiewamy
Twoje najświętsze ukrzyżowanie.

Zajaśniała łaska świętego postu i kieruje na nas promienie wstępnie
oczyszczające bieg myśli i odpędzające źrenicę ciemności, wierni,
przeto przyjmijmy ją gorliwie.

Świetliste poszczenie czerpie dla nas czarę Bożych darów i dzisiaj
wstępnie objawia się wszystkim. Chcąc z niej spożywać na pożytek
duszy, pomódlmy się do Władcy wszystkich, aby pomógł nam.

Gwoździami w boskich Twoich rękach przygwoździłeś, Szczodry, nasze
grzechy na krzyżu, a włócznią wbitą w Twój bok zniszczyłeś fałszywy
spis grzechów i strasznych upadków, przeto opiewamy Twoje przeczyste
ukrzyżowanie.

Otwiera się najlepsza ścieżka cnót, pole bitwy boskiego postu, które
wspaniale się upiększa dla wszystkich chcących się poddać
wstrzemięźliwości, przeto proście Chrystusa, aby darował nam z wysoka
czasy spokojne.

Teotokion: Władczyni czysta, skorą modlitwą, odważną Twoją opieką,
władczą Twoją pomocą, zachowaj teraz wierne Twoje sługi od wszelkiego
przeciwnego podstępu, żądz i grzechów, i wybaw z pokus.

Inny hirmos: W nadprzyrodzony sposób.

Dobrowolnie przygwożdżony na drzewie krzyża, wszystkich nas wyzwoliłeś
z przekleństwa prawa, przeto Ciebie, Chryste, z wdzięcznością sławimy.

Wszyscy kłaniamy się Twoim cierpieniom, Zbawco, które dobrowolnie
podjąłeś, aby wyzwolić rodzaj ludzki z niewoli wroga.

Chwała. Triadikon: Zawsze Ojciec bez zmiany rodzi Syna i Duch jest
jednoistotny Ojcu i Synowi, nierozdzielna Trójca.

I teraz. Teotokion: Mario błogosławiono, módl się do wcielonego w
Ciebie Zbawcy, aby przebaczył grzechy nam grzesznym.

Chwała Tobie, Boże nasz, chwała Tobie.

Tym, którzy całują Ciebie, Krzyżu, mocą Twoją pozwól przebyć w pokoju
czas postu i wybaw z niewoli wroga.

Hirmos: W nadprzyrodzony sposób ciałem poczęłaś w łonie poza czasem z
Ojca zajaśniałe Słowo, przeto w niemilknących pieśniach Ciebie
uwielbiamy, wierni.

Fotagogikon z Oktoechosu według tonu i triadikon.

Na stichownie dwie stichery, ton 1:

Powstrzymując się od pokarmów, a nie oczyściwszy żądz, na próżno
radujesz się, duszo moja. Jeśli bowiem nie będzie to powodem do
poprawy, jako fałszywa zostaniesz znienawidzona przez Boga i
upodobnisz się do złych demonów, które nic nie jedzą. Grzesząc czynisz
post niepotrzebnym, gdyż niewzruszona trwasz w niewłaściwych
dążeniach, zważ przeto, że stoisz przed ukrzyżowanym Zbawcą i
współukrzyżuj siebie ze względu na Ukrzyżowanego, wołając do Niego:
Wspomnij mnie, Panie, gdy przyjdziesz w Twoim królestwie!

Także męczennikom: Was, chwalebni męczennicy, ani ból, ani ciasnota,
ani głód, ani prześladowanie, ani bieda, ani okrucieństwo zwierząt,
ani miecz, ani ogień nie mogły odłączyć od Boga. Ponaglani bowiem
miłością do Niego walczyliście jakby w cudzych ciałach, zapomniawszy o
naturze i gardząc śmiercią, a po zniesieniu bólów otrzymaliście
nagrodę, stając się dziedzicami królestwa niebieskiego, przeto módlcie
się za dusze nasze.

Chwała, i teraz. Stauroteotokion:

Prosomion: Niebieskich zastępów.

Widząc Baranka wzniesionego na krzyżu, nieskalana Dziewica płacząc
wołała: Najsłodsze moje Dziecię, cóż to za nowy i sławny widok? Jakże
to trzymający wszystko w dłoni został ciałem przybity na drzewie?

Także: Dobrze jest. Trisagion. Po: Ojcze nasz, troparion: Stojąc w
świątyni Twojej chwały. Panie, zmiłuj się, czterdzieści razy. Chwała,
i teraz. Czcigodniejszą od cherubinów. W imię Pańskie pobłogosław,
ojcze! Kapłan: Błogosławiony jest Chrystus Bóg nasz, w każdym czasie,
teraz i zawsze, i na wieki wieków. Także: Niebieski Królu. I czynimy
trzy wielkie pokłony z modlitwą świętego Efrema: Panie i Władco życia
mego, i pozostałych dwanaście pokłonów. Z powodu zmęczenia modlimy się
cicho przy każdym pokłonie: Boże, oczyść mnie grzesznego. Skończywszy
pokłony odmawiamy całą modlitwę Panie i Władco życia mego, czyniąc
jeden wielki pokłon. Dodajemy także pierwszą godzinę. Zaczyna igumen
lub eklezjarcha, bądź mnich kierujący modlitwami: Przyjdźmy, pokłońmy
się, trzy razy z trzema pokłonami i pierwsza godzina, na której
czytamy słowo katechetyczne Teodora Studyty. Na pierwszej godzinie
troparion: O poranku usłysz głos mój. Szybko i bez śpiewania: Stopy
moje skieruj, oraz: Niech się napełnią usta moje. Po trisagionie
troparion: Chryste Boże, który w każdym czasie każdy czas. Panie,
zmiłuj się, trzy razy. Chwała, i teraz. Czcigodniejszą od cherubinów.
W imię Pańskie. Zwykłe pokłony, trisagion, Panie, zmiłuj się,
dwanaście razy, modlitwa: Chryste, Światłości prawdziwa, i rozesłanie.
Wychodzimy do narteksu, gdzie ma miejsce litia za zmarłych.

W środę seropustną śpiewamy godziny trzecią i szóstą z pokłonami oraz
troparionami postnymi,

na godzinach nie uderzamy w dzwon.

Na szóstej godzinie.

Troparion proroctwa, ton 3: Królu Święty, wszechwładny, którego lęka
się i przed którym wszystko drży, zbaw nas, możesz bowiem darować
grzechy jako łaskawy.

Prokimenon, ton 6: Zbaw, Panie, lud Twój, i pobłogosław dziedzictwo
Twoje. Stichos: Do Ciebie, Panie, wołam, Boże mój, nie odpowiadaj mi
milczeniem.

Czytanie Proroctwa Joela (2, 12-26).

Tak mówi Pan: „Nawróćcie się do Mnie całym sercem waszym w poście i w
płaczu, i w lamencie”. Rozdzierajcie serca wasze, a nie szaty wasze i
nawróćcie się do Pana Boga waszego, albowiem jest miłosierny i
łaskawy, wielce cierpliwy i wielki w łaskawości, a lituje się na widok
niedoli. Kto wie, może znów pożałuje i pozostawi po sobie
błogosławieństwo, i ofiarę, i ofiarę płynną dla Pana Boga waszego? Na
Syjonie dmijcie w trąbę, zarządźcie święty post, ogłoście uleczenie.
Zbierzcie lud, uświęćcie Świątynię, zgromadźcie starców, zbierzcie
dzieci, i ssących piersi! Niech wyjdzie oblubieniec ze swego łoża, a
oblubienica ze swojej komnaty! Między stopniami ołtarza niechaj
zapłaczą kapłani służący Panu, i niech mówią: „Przepuść, Panie, ludowi
Twojemu i nie daj dziedzictwa swego na pohańbienie, aby poganie nie
zapanowali nad nami i nie mówili między narodami: Gdzież jest ich
Bóg?” I Pan zapalił się zazdrosną miłością ku swojej ziemi, i
oszczędzi swój lud. Odpowiedział Pan i rzekł swojemu ludowi: „Oto Ja
posyłam wam pszenicę i wino, i oliwę, i nasyćcie się nimi, i nie wydam
was więcej na pohańbienie między poganami. Tego nieprzyjaciela, co
przychodzi z północy, oddalę od was, wypędzę go do ziemi bezwodnej i
spustoszonej, przednia jego straż obróci się ku morzu wschodniemu, a
tylna jego straż ku morzu zachodniemu; i pozostanie po nim zaduch, i
pozostanie zgnilizna, bo bardzo hardo sobie poczynał”. Nie lękaj się,
ziemio, raduj się i wesel, bo wielkie rzeczy uczynił Pan. Nie lękajcie
się, polne zwierzęta, bo zielenią pokryły się pola pustynne, bo drzewa
znów rodzą swoje owoce, drzewo figowe i krzew winny plon przynoszą.
Radujcie się, dzieci Syjonu, i weselcie się w Panu Bogu waszym, bo dał
wam pokarm w sprawiedliwości i dał wam deszcz jesienny, i deszcz
wiosenny, jak przedtem. I będą klepiska wasze napełnione pszenicą, a
tłocznie będą opływały winem i oliwą. „W ten sposób wynagrodzę wam
lata, które strawiła szarańcza, mszyce, ryjowce i gąsienice, wielkie
moje wojsko, które wysłałem przeciwko wam”. Wówczas naprawdę będziecie
mogli najeść się do sytości i chwalić będziecie imię Pana Boga
waszego, który uczynił wam cuda, a lud mój nie będzie pohańbiony na
wieki.

Prokimenon, ton 7: Pan da moc ludowi swemu, Pan pobłogosławi lud swój
pokojem. Stichos: Przynieście Panu, synowie Boży, przynieście Panu
młode baranki.

Także: Szybko niech uprzedzą. Trisagion i reszta zgodnie ze zwyczajem
postu oraz modlitwa: Boże i Panie mocy. Śpiewamy też dziewiątą godzinę
i modlitwę: Władco Panie Jezu Chryste, Boże nasz, a następnie typika i
błogosławieństwa: W królestwie Twoim, szybko i bez śpiewania. Chwała,
i teraz. Zmiłuj się nad nami, Panie, i trzy pokłony. Królu niebieski,
i pozostałe. Po: Ojcze nasz, kontakion świątyni i świętego. Chwała.
Kontakion: Ze świętymi daj odpoczynek. I teraz. Kontakion:
Orędownictwo chrześcijan. Panie, zmiłuj się, czterdzieści razy.
Chwała, i teraz. Czcigodniejszą od cherubinów. Trzy wielkie pokłony i
dwanaście małych.

Następnie drugi chór zaczyna nieszpory: Przyjdźcie, pokłońmy się, trzy
razy i psalm: Błogosław, duszo moja, Pana, i pozostałe modlitwy
nieszporów.

W środę wieczorem,

do: Panie, wołam do Ciebie, dodajemy stichery według zwyczaju. Chwała,
i teraz. Teotokion.

Prokimenon, ton 5: Boże, w imię Twoje zbaw mnie i w mocy Twojej sądź
mnie. Stichos: Boże, usłysz modlitwę moją, zważ na słowa ust moich.

Czytanie Proroctwa Joela (4, 12-21).

Tak mówi Pan: „Niech powstaną i przybędą wszystkie narody do Doliny
Jozafata, bo tam zasiądę i będę sądził wszystkie narody okoliczne.
Zapuśćcie sierpy, bo dojrzało żniwo; pójdźcie i tłoczcie, bo pełna
jest tłocznia, przelewają się kadzie, bo ilość ich jest wielka”. Tłumy
w Dolinie Sądu znajdować się będą, bo bliski jest dzień Pański w
Dolinie Sądu. Słońce i księżyc się zaćmią, a gwiazdy światłość swą
ukryją. A Pan zagrzmi z Syjonu i z Jeruzalem głos swój podniesie, i
niebiosa oraz ziemia zadrżą. Ale Pan oszczędzi lud swój i umocni Pan
synów Izraela. „I poznacie, że Ja jestem Pan, Bóg wasz, co mieszkam na
Syjonie, górze mojej świętej; a Jeruzalem będzie święte i przez nie
już obcy nie będą przechodzić”. I stanie się owego dnia, że góry
moszczem ociekać będą, a pagórki będą toczyć mleko i wszystkie
strumienie judzkie napełnią się wodą, a źródło wypłynie z domu
Pańskiego i nawodni strumień Szittim. Egipt będzie wydany na
spustoszenie, a Edom zamieni się w straszną pustynię z powodu
nieprawości uczynionych względem synów judzkich, gdyż krew niewinną
przelewali w ich ziemi. A ziemia Judy na wieki będzie zamieszkana, a
Jeruzalem z pokolenia w pokolenie. „Pomszczę ich krew, nie pozostawię
bez kary”. A Pan zamieszka na Syjonie.

Prokimenon, ton 6: Niech Izrael ma nadzieję w Panu, odtąd i na wieki.
Stichos: Panie, serce moje się nie wywyższa, ani też oczy moje nie
patrzą z góry.

Także: Pozwól, Panie w wieczór ten.

Na stichownie isomelosy dnia, ton 3:

Stichos: Do Ciebie wznoszę oczy moje, który mieszkasz w niebie. Oto
jak oczy sług zwrócone są na ręce ich panów i jak oczy służącej na
ręce jej pani, tak oczy nasze ku Bogu, Bogu naszemu, dopóki nie
ulituje się nad nami.

Zajaśniała wiosna postu, kwiat pokuty, oczyśćmy przeto siebie, bracia,
z wszelkiego skalania i śpiewając Dawcy Światłości, mówmy: Chwała
Tobie, jedyny Przyjacielu człowieka.

Stichos: Zmiłuj się nad nami, Panie, zmiłuj się nad nami, albowiem
wzgardą jesteśmy nasyceni. Dusza nasza nasycona jest szyderstwem
zarozumialców i wzgardą pyszałków.

Męczennikom: Męczennicy Twoi, Panie, umocnili się wiarą, otoczyli
nadzieją, zjednoczyli się duchowo z miłością Twego krzyża, zniszczyli
niewolę wroga i otrzymawszy korony z bezcielesnymi modlą się za dusze
nasze.

Chwała, i teraz. Teotokion: Najświętsza, Czysta, będąca chwałą
zastępów niebieskich, śpiewem apostołów, spełnieniem proroków,
Władczyni, przyjmij nasze modlitwy.

Teraz pozwalasz odejść. Po trisagionie troparion świętemu. Chwała, i
teraz. Teotokion świętemu. Jeśli nie ma, to wtedy troparion dnia.
Chwała, i teraz. Teotokion według tonu troparionu. Ektenia: Zmiłuj się
nad nami, Boże. Trzy wielkie pokłony. Niech imię Pańskie będzie
błogosławione. Błogosławię Pana. Zaprawdę godne to jest, i rozesłanie.
Wychodzimy do narteksu i bywa zwykła litia za zmarłych.

Jest rozumne, że w Palestynie i w krainie jerozolimskiej przejęliśmy
od świętych ojców zwyczaj nie sprawowania w środę i piątek tygodnia
seropustnego ani pełnej Liturgii, ani Liturgii Uprzednio Poświęconych
Darów. W te dwa dni śpiewamy Alleluja z pokłonami wieczorem i rano,
jak wyżej powiedziano.

Po nieszporach zaś w oba te dni spożywamy ser i jajka, zachowując
zasadę świętego ojca naszego Nicefora Wyznawcy, patriarchy
konstantynopolitańskiego, głoszącą: Mnisi powinni pościć w środę i
piątek tygodnia seropustnego. Zasada ta odrzuca tradycję jakobitów i
herezję tetradytów. W środę seropustną wieczorem śpiewamy małe
powieczerze i kolejny kanon z Menei, wypadającego w sobotę.

W czwartek seropustny na jutrzni.

Po pierwszej recytacji Psałterza katyzmy poetyckie z Oktoechosu.

Po drugiej recytacji Psałterza katyzma poetycka Triodionu, ton 5.

Prosomion: Słowo współistniejące.

Czterdziesiątnicę i przedpoście dzisiaj koronują wszyscy apostołowie i
czas postu uświęcają w Chrystusie Zbawcy, głoszą wszystkim Jego
zmartwychwstanie i modlą się do Pana, aby zmiłował się nad naszymi
duszami.

Chwała, i teraz. Teotokion, ton 5: Dla tych, którzy mają w Tobie,
Dziewico czysta, niezachwianą nadzieję, bądź opieką w rozlicznych
pokusach i sytuacjach, wyzwól ich z wszelkiego zła, modląc się do
Twego Syna z Jego apostołami, i zbaw wszystkich opiewających Ciebie.

Czytamy także słowo świętego igumena Atanazego Synaity i Psalm 50.
Śpiewamy kanony Oktoechosu i Menei, a w ich pieśniach śpiewamy
trójpieśń, pozostawiając takowe pieśni Oktoechosu. Trójpieśń. Poemat
kyr Józefa. Ton 4.

Pieśń 4

Hirmos: Usłyszał prorok o przyjściu Twoim, Panie, i uląkł się, że Ty
chcesz urodzić się z Dziewicy i objawić się ludziom, i powiedział:
Usłyszałem wieść od Ciebie i uląkłem się, chwała mocy Twojej, Panie.

Uczniowie Twoi, Panie, rozpalili zorzę poznania Boga, i omroczony
został błąd oszustwa po rozbiciu ciemności, przeto ich modlitwami,
Szczodry, zbaw śpiewających Tobie.

Przedpoście koronuje wysiłki owoców duchowych, przyjmuje
przybiegających we wstrzemięźliwości z pieśniami i śpiewami
tajemniczymi, przeto gorliwie gromadźmy się, wszyscy wierni.

Przyjąwszy szaty śmierci przyoblokłem się w zuchwałość
niewstrzemięźliwości, nieszczęsny, ale Ty przyoblecz mnie, Synu Boży,
w świetlistą szatę odrodzenia.

Życie moje pełne jest kłamstwa i wszelkiej nieczystości, ale
przybiegam do Ciebie, Szczodrego, przeto zbaw mnie, Chryste Boże,
łaską Twoją.

Teotokion: Poczęłaś w sposób przewyższający słowa i zrodziłaś w sposób
nadprzyrodzony, Rodzicielko Boża, rządzącego stworzeniem, do którego
módl się nieustannie, aby wybawił z wszelkiego gniewu tych, którzy
Ciebie wywyższają.

Inny hirmos, ton 2: Przyszedłeś z Dziewicy nie jako orędownik, ani nie
jako anioł, lecz sam, Panie, wcieliłeś się i zbawiłeś całego mnie
człowieka, przeto wołam do Ciebie: Chwała mocy Twojej, Panie!

Rozpędziwszy mgłę niewstrzemięźliwości, apostołowie, posiewem waszych
nauk oświećcie wszystkich grzesznych i sprawiedliwych, jako chwalebni.

Apostołowie upiększyli całą ziemię wstrzemięźliwością jak jasną perłą
słowa, przeto teraz upodobnijcie nasze dusze do szlachetności.

Apostołowie, którzy rosą postu skropiliście piec żądz, nauczcie
wszystkich ludzi, aby miasto i dom duszy mieli uświęcone.

Chwała. Zgrzeszyłem bardziej od wszystkich ludzi, nieszczęsny i nie
pokutowałem, zgrzeszyłem jak Manasses, przeto daj mi usposobienie
pokutne, zanim rozwiąże mnie śmierć.

I teraz. Teotokion: Wszyscy wierni znamy Ciebie jako przystań
zbawienia i mur obronny, Bogurodzico Władczyni, Ty bowiem modlitwami
Twoimi wyzwalasz z nieszczęść dusze nasze.

Katabasja: Przyszedłeś z Dziewicy nie jako orędownik.

Pieśń 8

Hirmos: Wybawco wszystkich wszechmocny, pośród płomieni przyszedłeś
zraszając wielbiących Ciebie i nauczyłeś ich śpiewać: Wszystkie dzieła
błogosławcie, śpiewajcie Panu.

Cała ziemia napełniła się Twoją chwałą, Panie, całą bowiem obiegło
głoszenie Twoich boskich uczniów, Boże, nawracające z głębi niewiedzy
do poznania, śpiewającą: Błogosławcie Pana dzieła Pańskie!

Objawiła się boska łaska pokuty, niosąc zbawienie tym, którzy nią się
rozkoszują, przeto biegnij, duszo moja, do zwycięstw i wysiłków, potów
i trudów, do Twego Władcy, szukając odpuszczenia licznych grzechów
Twoich.

Otworzyło się pole bitwy pełnej łaski wstrzemięźliwości, świetliście
je spotkajmy, pragnąc miłosierdzia, pragnie bowiem Łaskawca naszego
zbawienia i rozciąga się na drzewie, aby dać przebaczenie poszukującym
Go gorliwie i pracującym dla Niego z miłością.

Nie słuchająca postu, ze świecką myślą, duszo, nakarm się łaskawością
cnót Pana, pokarmy jako wonne ofiary przynosząc Jemu i wołając:
Dzieła, nieustannie błogosławcie Pana!

Teotokion: Władczyni panująca nad wszystkimi, przyjmij modły Twoich
sług, święta Bogurodzico, wybaw mnie z ciemności i z ognia
niegasnącego, oczyszczając mnóstwo mych złości Twoim wstawiennictwem i
samą tylko boską Twą modlitwą.

Inny hirmos: Uląkł się młodzieńców pobożnych, których dusze
odpowiadały nieskalanemu ciału, i przeraził się wychowany w
niezmierzonej materii niezmordowany ogień, zaś oni po zwiędnięciu
płomienia Wiekuistemu zaśpiewali wieńczącą pieśń: Wszystkie dzieła
śpiewajcie Panu i wywyższajcie na wszystkie wieki.

Was, apostołowie, jako światłość Chrystus dał krańcom całej ziemi:
Idąc – rzecze – nauczajcie pogan, że w ciele mnie ujrzycie żyjąc
wstrzemięźliwością, depcząc całą wrażą moc i wskazując ludziom prawą
drogę.

Okazałeś, Chryste, nadchodzącą wstrzemięźliwość ku oczyszczeniu ludzi
i odrzuceniu żądz, tym bowiem Twoi apostołowie czynili przyjemnie i
okazali się jaśniejącymi światłami na ziemi, głosząc Pana w Trzech
Osobach i w jednej naturze wszystkim wysławiającym Go.

Jako nauczyciele narodów posłani zostaliście przez Nauczyciela
Chrystusa, o uczniowie, oświecać naukami Bożymi ich myśli, aby
powstrzymywali się od żądz i pokarmów, pełni pragnienia
wstrzemięźliwości i poznania Pana, Stwórcy i Twórcy wszystkich oraz
Łaskawcy.

Błogosławimy Ojca i Syna, i Świętego Ducha, Pana.

Jak niegdyś Kain zabójca nie przyniosłem duszy mojej jako ofiary
nieskalanej, Chryste, opanowany przez nieczysty rozum. Nie pogardzaj
mną, przychodzącym do Ciebie z postem, Zbawco najłaskawszy, ale
wejrzyj na dary, jakie z miłością niosę Tobie, Boże mój, w czasie
postu.

I teraz. Teotokion: Błogosławione jest łono Matki Bożej, gdyż przyjęło
Słowo, które wzięło od Niej materialne ciało oraz połączyło ludzką
postaci z Hipostazą i objawiło się Miasto Boże, w którym zechciał
zamieszkać Najwyższy i Pan Bóg, przeto wołamy do Ciebie: Raduj się.
Łaski Pełna, czysta Bogurodzico.

Chwalimy, błogosławimy i kłaniamy się Panu, śpiewając i wywyższając Go
na wieki.

Katabasja: Uląkł się młodzieńców pobożnych.

I recytujemy Czcigodniejszą od cherubinów.

Pieśń 9

Hirmos: Albowiem stworzył mnie.

Jako niezniszczalny płomień zostaliście posłani światu, wybawiając go
z głębi grzechów, przeto radośnie opiewajmy umacniającego was jako
swoich apostołów.

Was, jako szalonych w oczach świata, dawno temu Chrystus jako sól
posłał, mądrzy, abyście świat przekonali do poznawania Boga, przeto
my, wierni, was wysławiamy.

Jako ogarnięty mnóstwem strasznych grzechów, ze łzami przypadam do
Ciebie, Chryste, prosząc o przebaczenie, które daj mi w czasie
właściwym w okresie postu.

Jako związany mocnymi okowami grzechów moich żądz, jęczę i wzdycham do
Ciebie, Zbawco: Wyzwól mnie, abym rozradowany opiewał Twoją łaskawość.

Teotokion: Bóg okazał Ciebie, Dziewico czysta, pomocą dla rodzaju
ludzkiego, przeto nie przestawaj modlić się gorliwie do Niego za nami,
wiernymi.

Inny hirmos: Nieogarnionego Boga pomieściłaś w łonie i zrodziłaś
radość światu, Ciebie wysławiamy, Bogurodzico Dziewico.

Chór apostołów pokazał post, który zajaśniał całemu światu, i
Światłością Boską oświeca świat.

Chór Twoich uczniów, Jezu, Przyjacielu człowieka, nauczył narody
pogańskie bogactwa wstrzemięźliwości ukrywać w tajemnicy.

Dwunastostrunne nauczanie Twoich uczniów bogactwo wstrzemięźliwości
daruje ludziom i źródło zbawienia.

Chwała. Wołam do Ciebie, Panie, słowami syna marnotrawnego: Ojcze,
zgrzeszyłem, zbaw mnie, Szczodry, abym nie został odłączony od Twojej
chwały.

I teraz. Teotokion: W Twoim łonie Boga jako człowieka nosiłaś i
wytoczyłaś życie światu, Ciebie wysławiamy, najświętsza Dziewico.

Katabasja: Nieogarnionego Boga pomieściłaś w łonie.

Fotagogikon tonu.

Do psalmów pochwalnych dodajemy isomelos dnia, ton 3:

Stichos: Napełniliśmy się o poranku miłosierdziem Twoim, Panie, i
rozradowaliśmy się, we wszystkie dni nasze rozweseliliśmy się, za dni,
w których nas upokorzyłeś, za lata, w które widzieliśmy zło, i wejrzyj
na sługi Twoje, i na czyny Twoje, i kieruj ich synami.

Zajaśniało piękno wstrzemięźliwości, rozpędzając mgłę biesowską,
nadeszło piękno postu, niosące duszy uleczenie żądz. To ono niegdyś
otoczyło Daniela i młodzieńców w Babilonie, przez co zamknął on usta
lwom, a oni ugasili płomień pieca, przeto z nimi zbaw także nas,
Chryste Boże, jako Przyjaciel człowieka.

Stichos: Niech będzie światłość Pana Boga naszego na nas i dzieła rąk
naszych poprawi w nas i dzieło rąk naszych poprawi.

Męczennikom: Jak światła w świecie jaśniejecie także po śmierci,
święci męczennicy, stoczyliście dobry bój i macie odwagę modlić się do
Chrystusa, aby zmiłował się nad duszami naszymi.

Chwała, i teraz. Teotokion: Wśród niewiast święta, Bogurodzico, Matko
Dziewico, módl się do zrodzonego przez Ciebie Króla i Boga, aby nas
zbawił jako Przyjaciel człowieka.

Także: Dobrze jest. Wielka doksologia i pierwsza godzina jak zwykle, i
rozesłanie.

W tenże czwartek seropustny wieczorem.

Od początku zaczynamy pokłony i cała pozostała służba, jak to jest
wskazane powyżej

we wtorek seropustny.

Do: Panie, wołam do Ciebie, stichery jak zwykle.

Chwała, i teraz. Teotokion. Hymn: Pogodna Światłości, prokimenon dnia.

Na stichownie isomelos dnia, ton 2:

Stichos: Do Ciebie wznoszę oczy moje, który mieszkasz w niebie. Oto
jak oczy sług zwrócone są na ręce ich panów i jak oczy służącej na
ręce jej pani, tak oczy nasze ku Bogu, Bogu naszemu, dopóki nie
ulituje się nad nami.

Krzyż Pański dla nieodmiennie kłaniających się jemu jest wędzidłem
wszelkiej rozkoszy i prawem wstrzemięźliwości, bowiem nieustannie
spoglądający na przygwożdżonego na nim, swoje ciało krzyżują z żądzami
i pragnieniami, od których i my nauczmy się gorliwości przyswajając
post czysty, albowiem z przyjaźni do człowieka przyswoiłeś cierpienie
i swojej niecierpiętliwości naturę dajesz nam Chrystusa, mając wielkie
miłosierdzie.

Stichos: Zmiłuj się nad nami, Panie, zmiłuj się nad nami, albowiem
wzgardą jesteśmy nasyceni. Dusza nasza nasycona jest szyderstwem
zarozumialców i wzgardą pyszałków.

Męczennikom: Noszący cierpienia nie zapragnęli ziemskich rozkoszy,
stali się godnymi niebiańskich dóbr i są współmieszkańcami aniołów,
Panie, dla ich modlitw zmiłuj się nad nami.

Chwała, i teraz. Teotokion.

Prosomion: Gdy z drzewa.

Dojrzałą kiść winogron, Czysta, którą nosiłaś bez uprawy w łonie, gdy
ujrzałaś wiszącą na drzewie, łkając wołałaś i wzywałaś: Dziecię, sącz
kroplami słodycz, przez którą wszelkie pijaństwo żądz zostaje zabrane
przez łaskę ze względu na mnie, która Ciebie zrodziła, pocieszeniami
Boskimi, jako Łaskawy.

Teraz pozwalasz odejść. Bogurodzico Dziewico, raduj się. I pozostałe,
czyniąc wielkie pokłony. Także rozesłanie. Śpiewamy wielkie
powieczerze z pokłonami, jak to jest wskazane

we wtorek seropustny.

W piątek seropustny na jutrzni,

po sześciu psalmach śpiewamy Alleluja według tonu triadikonu.

Po pierwszej recytacji Psałterza katyzmy poetyckie krzyża z
Oktoechosu.

Po drugiej recytacji Psałterza katyzma poetycka Triodionu, ton 7:

Prosomion: Jako mający.

Podnieś róg Kościołów, czcigodny krzyżu, zrzuć pychę heretyków mocą
Twoją i rozwesel chóry prawosławnych, uczyń nas wszystkich godnymi
uprzedzić Twoje przepowiadanie i pokłonić się Tobie, podnóżkowi
Chrystusa, Tobą bowiem chlubimy się, drzewo błogosławione.

Chwała, i teraz. Teotokion: Albowiem masz miłosierdzie nad naszą
pokorą i patrząc na zrodzonych z ziemi, z łatwością atakowanych przez
pokusy, zmiłuj się, błogosławiona Bogurodzico, módl się nieustannie,
abyśmy okropnie nie zginęli. Módl się jako Przeczysta do Boga, którego
przyjęłaś, aby zbawił nasze dusze, najświętsza Dziewico.

Czytamy także słowo Bazylego Wielkiego o poście, które ma początek:

Zatrąbcie w święto nowiu w trąbę. Także Psalm 50.

I kanony Oktoechosu, Menei i Triodionu. W ich pieśniach śpiewamy
Trójpieśń, pozostawiając odpowiednie pieśni Oktoechosu i Menei,
ponieważ trójpieśń ma po dwa hirmosy.

Kanon Triodionu. Poemat kyr Józefa. Ton 8:

Pieśń 1

Hirmos: Wodę przeszedł jak suchy ląd i egipskiego zła uniknął, przeto
Izraelita wołał: Wybawicielowi i Bogu naszemu śpiewajmy.

Wszystkim zajaśniał Boży czas wstrzemięźliwości, oświecenie pokutą,
odpędzające ciemność grzechów, które przyjmijmy gorliwym sercem.

Oto pokuta przygwożdżona postem powiększa dobroć duszy, wszedłszy weń
trzeźwo, przyjmijmy wierni odpuszczenie grzechów.

Chwała. Zwierzchności, władze, cherubini i wszystkie moce módlcie się,
abyśmy czas postu spełnili w pokucie i wszelkiej czystości.

I teraz. Teotokion: Święta Dziewico, jedyne wspomożenie wiernych,
modlitwą Twoją pomocną w czasie postu daj wszystkim, którzy znają
Ciebie jako czystą Bogurodzicę.

Katabasja: Wodę przeszedł.

Pieśń 3

Hirmos: Niebieskiego kręgu najwyższy Stwórco, Panie, i Kościoła
założycielu, Ty mnie umocnij w miłości Twojej, pragnień kresie,
wiernych umocnienie, jedyny Przyjacielu człowieka.

Uniknijmy zgubnych żądz duchowych przez podjęcie postu i okażmy owoce
rozrzewnienia, wcześniej zasmuciwszy grzechami łaskawego Boga.

Wszyscy zapaliwszy teraz dokładnie lampy olejem dobrych czynów, stańmy
się gorliwymi, abyśmy radując się weszli z mądrymi dziewicami do
jaśniejącej komnaty weselnej.

Prorocy głoszący Boga, męczennicy widzący Boga i boscy uczniowie
Zbawcy, módlcie się do Niego, abyśmy dobrze rozpoczęli i miło Bogu
zakończyli pole bitwy postu, wszyscy was o to prosimy.

Teotokion: Jako przyczynę wszystkich dóbr Ciebie, Władczyni, wszyscy
gorliwie błagamy, abyśmy weszli przez Twoje wstawiennictwo w wysiłki
postu i osiągnęli jego zbawczy jego koniec.

Katabasja: Niebieskiego kręgu najwyższy Stwórco.

Także katyzma poetycka z Menei i stauroteotokion.

Pieśń 4

Hirmos: Usłyszałem, Panie, o tajemnicy Twojej Opatrzności, poznałem
czyny Twoje i wysławiłem Twoje Bóstwo.

Jak poranek rozświetla mrok, teraz łaska poszczenia proponuje nam czas
pokuty, rozpędzający ciemność długów.

Nakarmmy ubogich, przyjąwszy miłosierdzie w modlitwie, i postu boską
wodą obmyjmy duchowy brud.

Chwała. Niebiescy aniołowie, ubłagajcie Łaskawcę, aby nasze
rozrzewnione pokajanie przyjął z niezmierzonej litości.

I teraz. Teotokion: Święta Władczyni, czyste oczyszczenie grzeszących,
przez Twoje orędownictwo podrzyj rękopis moich grzechów.

Katabasja: Usłyszałem, Panie, o tajemnicy.

Pieśń 5

Hirmos: Całego odrzuciłeś mnie od oblicza Twego, Światłości
Niezachodząca, i okryła mnie, nieszczęsnego, obca ciemność, ale proszę
Cię, nawróć mnie i skieruj ku światłości drogi przykazań Twoich.

Obecny dzień czyniąc początkiem życia w czystości, siebie gorliwie
przygotujmy do wysiłków, wierni, wszyscy przynosząc Władcy cielesne
słabości i owoce duszy.

Post okazał Mojżesza uczestnikiem boskiego widzenia Boga, więc
naśladuj go, duszo moja, przyjmij post, boskie wstępowanie w sobie
jasno okazując, abyś ujrzała Bożą Światłość.

Przez modlitwy świętych apostołów i słynnych męczenników, prosimy,
uczyń nas godnymi przejść czas postu, Jezusie szczodry, w pokucie i
wszelkim odrzuceniu grzechu.

Teotokion: Chcąc wejść w świętą bramę postu, modlimy się do Ciebie,
Bożej Bramy, abyś weszła z Twoimi sługami, Władczyni, i zmieniła
każdego zamiary oraz myśli, aby spełniał zbawcze zamiary.

Także trójpieśń kyr Józefa. Ton 6:

Pieśń 5

Hirmos: Bożą Twoją światłością, Dobry, od poranku czuwających Tobie
dusze oświeć miłością, modlę się, aby poznać Ciebie, Słowo Boże,
prawdziwego Boga, i wołam z ciemności grzechu.

Ręce mając przygwożdżone do krzyża i włócznią przebity w bok, podarłeś
spis grzechów upadłego Adama, przeto Ciebie, Przyjacielu człowieka,
Dawco Życia, w pieśniach sławimy.

Zły wąż chytrze nałożył mi żądze duchowe, wypędziwszy z raju, Ty zaś
mając dłonie przygwożdżone do krzyża, zaprowadziłeś mnie, Zbawco, na
wyżyny niezniszczalności.

Nadszedł teraz Boży czas postu, oczyszczający żądze duszy i obmywający
cielesne rany, przeto przybiegnijmy wierni i przyjmijmy go z
szacunkiem.

Czas okazał się łaskawy, przyoblekający wszelkie oblicze w boską
radość duszy. Przyjdźcie, przyjmijmy go radośnie, postem i modlitwami,
wstępnie oczyszczając się.

Post, łzy, modlitwę, obyczaj pokorny przynieśmy Chrystusowi, który ze
względu na nas upokorzył się, aby w dniu wstrzemięźliwości dać
odpuszczenie naszych grzechów.

Teotokion: Jaśniejącymi promieniami Twoich błyskawic, dobra Władczyni
świata, rozpędź ciemność mojej duszy i noc mego grzechu, abym gorliwie
śpiewał i błogosławił Ciebie.

Inny hirmos, ton 8: Całego odrzuciłeś mnie od oblicza Twego,
Światłości Niezachodząca, i okryła mnie, nieszczęsnego, obca ciemność,
ale proszę Cię, nawróć mnie i skieruj ku światłości drogi przykazań
Twoich.

Kłaniam się Twemu krzyżowi, Panie, Przyjacielu człowieka, którym mnie
zbawiłeś, i śpiewam cierpienia zbawcze i Boże, Władco, przez które z
moich chorobliwych żądz zostałem wybawiony, Słowo, przechodząc do
życia nieskalanego.

Mając nadzieję w krzyżu odwracajmy się od wrogich fałszów, wzmacniajmy
się w nim, wierni, zostaliśmy bowiem poznani przez Boga i wybrani jako
baranki nowonarodzone, wypiliśmy mleko nie mające w sobie podstępu.

Chwała. Triadikon: Sławimy wszyscy Ojca i Słowo, i Świętego Ducha w
jednej naturze, przedstawiając poznanie świetliste: kłaniając się obu
i rozdzielając Osoby bez pomieszania, służąc niezmiennie.

I teraz. Teotokion: Nadziejo krańców ziemi, Ty jesteś radością Twych
sług, czysta Dziewico, czczących Ciebie z miłością, zachowaj Twymi
modlitwami, Najczystsza, i wszystkich nas wyzwól od wroga jako
najmiłosierniejsza.

Chwała Tobie, Boże nasz, chwała Tobie.

Wszystkie Twoje sługi skieruj na właściwą Twoją drogę, Panie, umocnij
pole bitwy postu i uczyń nas godnymi wprowadzenia do świętego Twego
królestwa.

Katabasja: Całego odrzuciłeś mnie od oblicza Twego.

Pieśń 6

Hirmos: Oczyść mnie, Zbawco, wielkie są bowiem nieprawości moje i
wyprowadź z głębi zła, błagam, do Ciebie bowiem zawołałem i usłyszałeś
mnie, Boże zbawienia mego.

Poszczący Zbawiciel obecny czas określił nam jako oczyszczający
duchowe skalania, przystąpmy więc wierni z gorącym sercem, abyśmy
otrzymali przebaczenie.

Przyjmij, Chryste, westchnienie celnika i płacz nierządnicy zanoszony
z całej duszy, przyjmij jako Przyjaciel człowieka nasze modlitwy,
darując nam oczyszczenie.

Chwała. Błagamy, Chryste, kaznodziejów i proroków, męczenników i
apostołów Twoich, ascetów i hierarchów, i wszystkich Twoich świętych,
abyś zesłał oczyszczenie grzechów duszom naszym.

I teraz. Teotokion: Jedyna, która umocniłaś słabą ludzką naturę przez
Twoje boskie zrodzenie, Czysta, bądź mi wspomożycielką, wprowadzając
mnie w boże pole bitwy postu.

Katabasja: Oczyść mnie, Zbawco.

Kontakion świętego. Jeśli święty nie ma kontakionu,

to mówimy kontakion męczennikom według tonu.

Pieśń 7

Hirmos: Dzieci hebrajskie w piecu odważnie zdeptały płomień i ogień
zamieniły w rosę, wołając: Błogosławiony jesteś, Panie Boże, na wieki.

Dawno temu na rydwanie ognistym wzniósł się Eliasz, oświecony przez
post. O duszo! Naśladuj go, umartw cielesne żądze przez
wstrzemięźliwość.

Oto czas wstrzemięźliwości, objawiający Tobie światłość zbawienia, nie
lekceważ duszo wielce cierpliwego Boga, ale gorliwie zawołaj: Łaskawy,
ulituj się nade mną!

Chwała. Dzieci zachowujące post zachował od ognia niepopalone, Jezu,
ich modlitwami wybaw mnie z wiecznego ognia przez wielkie Twoje
miłosierdzie.

I teraz. Teotokion: Jedyna wspomożycielko ludzi, bądź nam
wspomożeniem, Twoim sługom, w czasie wstrzemięźliwości, abyśmy przez
pokutę dobrze czynili Bogu i przyjęli królestwo niebieskie.

Katabasja: Dzieci hebrajskie w piecu.

Pieśń 8

Hirmos: Siedmiokroć rozpalił piec chaldejski prześladowca z wrogości
dla pobożnych, mocą zaś lepszą zbawieni widząc to, do Stwórcy i
Wybawiciela wołali: Dzieci błogosławcie, kapłani zaśpiewajcie, ludzie
wywyższajcie na wszystkie wieki.

Rozpalmy gorliwie piec pokuty i spalmy w nim wszystkie cielesne
rozkosze, i abyśmy nie przyjęli próby przyszłego ognia, prośmy
obfitego w miłosierdzie, wołając: Kapłani błogosławcie, ludzie
wywyższajcie na wszystkie wieki!

Czas przedpościa niech będzie dla nas odrzuceniem wszelkiego grzechu,
abyśmy nie zgięli się ku ziemi, ani biegli w smutku, jak w krótkich i
małych dniach, umyjmy serca z rozrzewnieniem z wielu brudów, śpiewając
jedynemu Bogu naszemu.

Modlą się do Ciebie, Przyjacielu człowieka, zastępy aniołów,
zgromadzenia męczenników, święty i boski chór apostołów, sobór
ascetów, hierarchów i proroków: Daj Twoim sługom prawdziwą pokutę w
czasie wstrzemięźliwości, teraz zaczynającej się.

Teotokion: Najświętsza Rodzicielko Boga, przybiegamy do Ciebie, ulituj
się nad nami Twoją łaskawą modlitwą i daj nam w czasie postu, który
teraz się zaczyna, pojednanie z Twoim Synem i Panem wszystkich, na
zbawienie wiernych, śpiewającym Tobie na wszystkie wieki.

Trójpieśń, hirmos: Za prawa ojców błogosławieni młodzieńcy w Babilonie
narażając się na niebezpieczeństwo króla opluli rozkazy szaleńcze i
połączeni nie zostali spaleni ogniem, Władcy Bogu godną śpiewając
pieśń: Panu śpiewajcie dzieła i wywyższajcie Go na wszystkie wieki.

Nie zachowawszy dziedzictwa ojcowskiego, zostaliśmy zniewoleni przez
prawo grzechu, ale rozpostarłszy Twoje dłonie na krzyżu bożym, dałeś
nam wszystkim wolność, który to krzyż przywodzimy Tobie z wiarą w tych
świętych dniach, zmiłuj się nad nami, Miłosierny, wywyższającymi
Ciebie na wieki.

Przez Twój krzyż zostały rozbite odległość i graniczna ściana, cały
świat otrzymał obfity pokój aż do krańców ziemi, daj nam zdecydowanie
przejść przyszłe poszczenie nieustannie, Chryste, śpiewając Panu i
wywyższając na wszystkie wieki.

Łaska postu dzisiaj wszystkim proponuje słoneczne promienie,
oczyszczające mrok grzechu. Trzymani przez rozliczne żądze, przyjdźmy
w radości i przyjmijmy z szacunkiem dar, śpiewając Panu, wołając i
wywyższając na wszystkie wieki.

Szaleńczo zdobył gorzki pokarm dawno temu pierwszy stworzony w raju, i
został odrzucony, osądzony i wygnany ze słodyczy, ale Ty,
przygwożdżony gwoździami do drzewa, przygwoździłeś do niego spis jego
grzechu, przeto Twoje obfite miłosierdzie wyśpiewujemy na wszystkie
wieki.

Odrzuciwszy prawo postu wpełzliśmy w przepaść grzechu i zapragnęliśmy
postu teraz zaprowadzanego, a Ty, Szczodry, ześlij nam, zachowującym
post, łaskę z niebios i obfity pokój: Pana śpiewajcie dzieła i
wywyższajcie na wszystkie wieki.

Teotokion: Sprowadzenie na prawą drogę upadających, orędowniczko
grzesznych, ochłodo wędrowców, pociecho smutnych, Najświętsza
Dziewico, rozpędź smutek mojej duszy, Czysta, i podaj mi pociechę z
wysoka od Boga, gdy modląc się śpiewam gorliwie, wywyższając Ciebie na
wszystkie wieki.

Inny hirmos: Aniołowie i niebiosa siedzącego na tronie chwały jako
Boga nieustannie sławionego błogosławcie, śpiewajcie i wywyższajcie
Jego na wieki.

Widząc Ciebie przygwożdżonego ciałem do krzyża, Szczodry, zmienia się
istota stworzenia, światło dnia staje się bowiem ciemnością, drży
ziemia i wszystko się chwieje.

Ludzką naturę podniosłeś na wysokość krzyża i z Twego boskiego boku
wytoczyłeś bogactwo zbawienia tym, którzy z wiarą kłaniają się,
Zbawco, Twojej przeczystej męce.

Błogosławimy Ojca i Syna, i Świętego Ducha, Pana.

Triadikon: Jeden Bóg jest Trójcą, ani natura Ojca, schodząca na Syna,
ani przez Syna otrzymana w schodzeniu, ale wspólna Obu, Światłość
Boga, Trzy Osoby sławię na wieki.

I teraz. Teotokion: Powiedz, jak urodziłaś Syna, który z Ojca
zajaśniał poza czasem i jest opiewany ze Świętym Duchem, lub też jak
On jeden zechciał zrodzić się z Ciebie na wieki?

Chwała Tobie, Boże nasz, chwała Tobie.

Przyjąwszy naszą pokutę jako Łaskawca, wybaw naszą naturę z wrogich
sieci, Panie, abyśmy z wiarą i miłością wysławiali teraz Twoje święte
panowanie.

Chwalimy, błogosławimy i kłaniamy się Panu, śpiewając i wywyższając Go
na wieki.

Katabasja: Aniołowie i niebiosa.

I recytujemy Czcigodniejszą od cherubinów.

Pieśń 9

Hirmos: Ulękło się tego niebo i ziemi zadziwiły się krańce, albowiem
Bóg objawił się ludziom w ciele i łono Twoje większe było od nieba,
przeto Ciebie, Bogurodzico, chóry aniołów i ludzi wywyższają.

Oto nadszedł świetlisty czas, zajaśniał święty dzień, uciekaj od
twoich mrocznych żądz, o duszo, i patrz jak przyjąć kierującego ciebie
ku światłości, pijąc rozrzewnienie jako wino wesel się i znienawidź
pijaństwo rozkoszy.

Zaiste dałeś błogosławiony czas postu, Chryste, wszystkim wiernym na
zwyciężanie grzechu, zbawcze oczyszczenie i schronienie darów, w
którym błagamy Ciebie: Uczyń nas wszystkich, Zbawco, uczestnikami
Twoich łask.

Zwykle rozlewając na nas obficie Twoje miłosierdzie, Szczodry, daj nam
łzy oczyszczające skalanie i myśli kochających Ciebie, wiarę i czystą
miłość, wielką pokutę i doskonałe zjednoczenie w Tobie, jedynym wielce
miłosiernym.

Cała wielość boskich aniołów i chwalebne chóry świętych, módlcie się
teraz gorliwie do Łaskawcy, abyś nas umocnił do przejścia nietkniętymi
Bożego pola bitwy prawdziwego postu i uczynił nas zwycięzcami.

Teotokion: Dziewico pełna miłości do Boga, która zrodziłaś łaskawego
Zbawcę, uczyń nas wszystkich błogosławionymi, zniewolonych przez
bezmierne żądze i obciążonych brzemieniem grzechów nie do uniesienia,
abyśmy Ciebie, Władczyni, z wdzięcznością wysławiali jako Bogurodzicę.

Inny hirmos: Nikt nie dociecze.

Zdziwiona jest wszelka natura aniołów i ludzi, dziękując Twojej
łaskawości, albowiem ciałem wyniszczyłeś się dla nas i na drzewie za
nas rozciągnięty, klątwą się stałeś, aby zniszczyć pierwszą klątwę
ludzkości.

Nastał świetlisty dzień wstrzemięźliwości, przyjdźcie z jaśniejącymi
obliczami, spotkajmy Władcę, duszo moja, który zsyła z wysoka łaskę
nam proszącym i znajdujemy przebaczenie licznych grzechów, abyśmy nie
zostali tam doświadczeni straszną gehenną.

Dla trzymanych w ciemności grzechów nadeszły teraz święte dni pokuty,
oświecające dusze wszystkich, przeto, duszo moja, odsuń się od mroku
sytości żądz i czuwaj, abyś stała się dziedziczką wiecznej słodyczy.

Dobrowolnie rozciągnąłeś ręce na drzewie krzyża i zebrałeś wszystkich
rozproszonych, Dawco Życia, włócznią zaś Twoją otworzyłeś bok, wielce
cierpliwy, i z Twego boku wytrysnęło zwycięstwo, które nas uleczyło,
przeto z wdzięcznością opiewamy Twoją łaskawość.

Teotokion: Orędowniczko wszystkich pokładających w Tobie nadzieję, w
nieszczęściach jesteś odważną wstawienniczką, Bogurodzico, wybaw nas z
wiecznej gehenny i należnych gorzkich mąk, abyśmy z wdzięcznością
sławili Twoją wspaniałość.

Inny hirmos: Obce matkom jest dziewictwo i dziwne dziewicom rodzenie
dzieci, w Tobie, Bogurodzico, oba pogodziły się, przeto Ciebie
wszystkie plemiona ziemskie nieustannie wysławiają.

Kłaniamy się Twoim ranom, Dawco Życia, przez które zostaliśmy
wybawieni z grzechu żądz, czcigodnym Twoim krzyżem zostaliśmy
zapieczętowani ku zbawieniu i ochronie przed wszelkim atakiem wroga.

Oświeć, dobrowolnie ukrzyżowany za zbawienie wszystkich, promieniami
Twego krzyża dusze opiewających Twoje cierpienia, wielce miłosierny, i
skieruj życie nasze na ścieżkę zbawienia.

Zgrzeszyliśmy przekraczając Twoje przykazania, Zbawco, i z drogi
Bożych Twych ustaw daleko odeszliśmy, Przyjacielu człowieka, przez
lekceważenie, ale wyrwij z oszustwa nasze dusze, Szczodry.

Chwała. Triadikon: Chwała, cześć Trójcy jak należy i sława jako
jednemu panowaniu i jednemu królestwu, niepomieszanemu,
niepodzielnemu, jednemu wielbionemu Bóstwu, niepodzielnemu w naturze,
nieustannie wywyższanemu.

I teraz. Teotokion: Ulituj się nad modlitwami najczcigodniejszej
Twojej Matki, najszczodrobliwszy wszystkich Królu Chwały, gdy
przyjdziesz sądzić Twoje sługi jako miłosierny, w Ciebie bowiem
wszyscy uwierzyliśmy i Ciebie znamy jako Boga.

Chwała Tobie, Boże nasz, chwała Tobie.

Nadchodzący teraz świetlisty post przyjmijmy przygotowaną ucztą
wysiłków, przeto też wszyscy trzeźwo przyjmijmy czcigodny kielich
oczyszczających łez, wierni, abyśmy uzdrowieni łzami nie zostali
skuszeni.

Katabasja: Obce matkom jest dziewictwo.

Fotagogikon triadikon tonu.

Do psalmów pochwalnych dodajemy isomelosy dnia:

Stichos: Nasyć nas o poranku łaskawością Twoją, Panie, i rozradujemy
się, i rozweselimy. Przez wszystkie dni nasze weselić się będziemy,
rozradujemy się za dni, w których nas upokorzyłeś, za lata, w które
widzieliśmy zło. Wejrzyj na sługi Twoje i na dzieła Twoje, i kieruj
synami ich.

Ton 6: Przed nadejściem zbawczego krzyża królował grzech, rządząc
niegodnie, ludzie czcili pokarm cielesny i troszczyli się o pragnienia
cielesne, a gdy nastała tajemnica krzyża i przez poznanie Boga wygasło
cierpienie zadawane przez demony, na ziemi żyje niebiańska cnota.
Przeto post jest czczony, jaśnieje wstrzemięźliwość, wznosi się
modlitwa i obecny czas niesie nam dary od ukrzyżowanego Chrystusa
Boga, na zbawienie naszych dusz.

Stichos: Niech będzie światłość Pana Boga naszego nad nami, i dzieło
rąk naszych udoskonal w nas, i dzieło rąk naszych umocnij.

Panie, całe stworzenie świętuje pamięć Twoich świętych, niebiosa
radują się z aniołami i ziemia weseli się z ludźmi, dla ich modlitw
zmiłuj się nad nami.

Chwała, i teraz. Stauroteotokion: Najświętsza widząc Ciebie
powieszonego na krzyżu, płacząc wołała macierzyńsko: Synu mój i Boże
mój, najsłodsze moje dziecię, jakże znosisz hańbiące cierpienie?

Także: Dobrze jest, trisagion, troparion: W świątyni stojąc. Panie,
zmiłuj się, czterdzieści razy.

Kapłan mówi stichos: Ten, który jest, błogosławiony Chrystus Bóg nasz,
w każdym czasie, teraz i zawsze, i na wieki wieków.

Lektor: Amen. Niebieski Królu.

Czynimy trzy wielkie pokłony i cicho odmawiamy modlitwę świętego ojca
naszego

Efrema Syryjczyka: Panie i Władco życia mego, i czynimy pozostałe
pokłony.

Dodajemy także pierwszą godzinę jak zwykle i po pokłonach czytamy
słowo katechetyczne

ojca naszego Teodora Studyty. Także rozesłanie.

W tenże piątek seropustny,

śpiewamy godziny z pokłonami, jak to jest ukazane w środę.

Na szóstej godzinie śpiewamy troparion proroctwa, ton 8:

Daj nam pomoc w smutku, Panie, i zbaw nas, zrodzony z Dziewicy
Przyjacielu człowieka.

Prokimenon, ton 1: Niech będzie, Panie, miłosierdzie Twoje nad nami,
jak mieliśmy nadzieję w Tobie. Stichos: Radujcie się, sprawiedliwi, w
Panu, prawym przynależy chwała.

Czytanie Proroctwa Zachariasza (8, 7-17).

Tak mówi Pan Wszechmogący: „Oto Ja wybawię lud mój z krainy wschodu i
z krainy zachodu słońca. Sprowadzę ich na ich ziemię i mieszkać będą w
Jeruzalem, i będą moim ludem, a ja będę ich Bogiem, wiernym i
sprawiedliwym”. Tak mówi Pan Wszechmogący: „Niech nabiorą siły ręce,
was, którzy w tych dniach słuchaliście słów, jakie prorocy głosili,
gdy zakładano fundamenty domu Pana Zastępów dla odbudowania świątyni.
Albowiem dotychczas ani ludzie nie otrzymali wynagrodzenia za pracę,
ani zwierzęta. Każdy przechodzień był zagrożony przez wroga –
podburzyłem wszystkich ludzi nawzajem przeciw sobie. Ale teraz nie
będę dla Reszty tego ludu taki jak poprzednio, mówi Pan Wszechmogący.
Okażę jednak pokój: winnice okryją się owocami, ziemia wyda plony,
niebiosa dostarczą rosy, daję to wszystko jako dziedzictwo Reszcie
tego ludu. I tak jak byliście, narodzie judzki i narodzie izraelski,
przekleństwem wśród narodów, tak, gdy was wybawię, będziecie
błogosławieństwem. Nie lękajcie się, niech wasze ręce nabiorą siły!”
Tak mówi Pan Wszechmogący: „Jak ścigałem was nieszczęściami, kiedy
przodkowie wasi przyprowadzali Mnie do gniewu – rzekł Pan Wszechmogący
– i nie żałowałem tego, tak teraz zamierzam świadczyć dobro
Jerozolimie i narodowi judzkiemu, nie lękajcie się! A takie
przykazania powinniście zachować: Bądźcie prawdomówni wobec bliźnich,
w bramach waszych ogłaszajcie wyroki sprawiedliwe, zapewniające zgodę!
Nie knujcie w sercu zła względem bliźnich, nie przysięgajcie
fałszywie, gdyż tego wszystkiego nienawidzę”, mówi Pan Wszechmogący.

Prokimenon, ton 3: Śpiewajcie Bogu naszemu, śpiewajcie, śpiewajcie
Królowi naszemu, śpiewajcie. Stichos: Wszystkie narody zaklaszczcie w
dłonie, zakrzyknijcie Bogu głosem radosnym.

I wszystko pozostałe, jak to ukazano w środę seropustną.

Należy wiedzieć, że w sobotę i niedzielę seropustną Meneia nie jest
śpiewana, a służby wypadających w te dni świętych śpiewa się na
powieczerzach lub jak zechce przełożony.

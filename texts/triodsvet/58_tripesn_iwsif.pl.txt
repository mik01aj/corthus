TRÓJPIEŚNI POEMATY JÓZEFA.

Należy wiedzieć, że te trójpieśni w dawnych drukowanych
Triodionach były umieszczane do śpiewania na Liturgiach, u Greków
są zaś odmawiane na powieczerzach z teotokionami kanonów. Na
Liturgiach natomiast śpiewają kanon święta, każdego dnia po
jednej pieśni, a mianowicie: w niedzielę pieśń trzecia i szósta,
w poniedziałek pieśń pierwsza, we wtorek pieśń czwarta, w środę
pieśń piąta, w czwartek pieśń siódma, w piątek pieśń ósma, w
sobotę pieśń dziewiąta. Z tego powodu idąc za tekstem greckim, z
którego przetłumaczono ten Pentekostarion, drukujemy i te
trójpieśni, aby nie naruszać tekstu i porządku greckiego, dodając
je na końcu tej księgi, aby śpiewać je z kanonami Bogurodzicy na
powieczerzu. Gdzie jest trójpieśń, opuszcza się pieśni kanonu
Bogurodzicy, a na Liturgiach kanonu święta, jak to ukazano.

W poniedziałek drugiego tygodnia po święcie Paschy.

Trójpieśń z akrostychem: Opiewa Ciebie Józef. Ton 1.

Pieśń 1

Hirmos: Twoja zwycięska prawica wspaniale wysławiła się w mocy,
ona bowiem, o Nieśmiertelny, jako wszechmocna starła przeciwników i
otworzyła Izraelitom nową drogę na głębokości morza.

Zaśpiewajmy Bogu jako zwycięzcy, który śmiercią zwyciężył
śmierć, wskrzesił ze sobą rodzaj ludzki i obficie uczcił
niezniszczalnością.

Będąc związanym śmiertelnymi więzami jako Mocny rozerwałeś je,
wyzwoliwszy ludzi ze zniszczenia, wskrzesiłeś z otchłani
opiewających panowanie Twoje, wielce miłościwy.

Chwała. Łaskawy Chryste, który ze względu na mnie dobrowolnie
zstąpiłeś aż do otchłani, mnie leżącego w grobie grzechów i w
jamie przestępstw Twoim nawiedzeniem wskrzesiwszy okazałeś
miłosierdzie.

I teraz. Teotokion: Widząc Chrystusa cieleśnie powstałego z
martwych, Bogurodzico, radowałaś się. Przeto i mnie wyproś teraz
radość czyniąca płacz, abym wtedy odnalazł Bożą pociechę,
Czysta.

Pieśń 8

Hirmos: W piecu dzieci izraelskie jak w tyglu bardziej błyszczały
niż złoto cnotą pobożności i głosiły: Błogosławcie Pana
wszystkie dzieła Pańskie, śpiewajcie i wywyższajcie Go na wieki.

Krzyżem Twoim rozwiązałeś klątwę, złożony w grobie zrzuciłeś
mroczne królestwa otchłani, Chryste mój Jezusie, i
zmartwychwstawszy wskrzesiłeś ze sobą całe stworzenie. Przeto
opiewamy Ciebie na wszystkie wieki.

Gdy wstąpiłeś na krzyż zgasło słońce, a gdy zstępowałeś do
otchłani, Przyjacielu człowieka, światłość zajaśniała duszom
będącym w ciemności i pogrzebanym przez gorzką śmierć. Przeto
opiewamy Ciebie na wszystkie wieki.

Chwała. Rozwiąż mnie związanego więzami grzechów, Chryste, i
oświeć mnie Bożą Światłością pokuty, Zbawco, któryś wybawił
ludzi z wiecznej ciemności przez Twoje budzące bojaźń
zmartwychwstanie, które opiewamy na wszystkie wieki.

I teraz. Teotokion: Na rękach nosiłaś Chrystusa w Ciebie
wcielonego, Dziewico, módl się do Niego, aby przyjął teraz i mnie,
zbłąkanego na wszelakich bezdrożach życia i przez niezliczone
grzechy, zawsze nękanego przez lenistwo.

Pieśń 9

Hirmos: Obraz Twego czystego zrodzenia pokazał Krzew gorejący i
niespalający się, i teraz wygaś w nas piec gwałtownych pokus,
prosimy, abyśmy Ciebie, Bogurodzico, nieustannie wywyższali.

Słońce omroczyło się, widząc Ciebie, Słowo, Słońce
Niezachodzące, krzyżowanego między łotrami. Góry, pagórki,
ziemia i morze zatrzęsły się, otchłań zadrżała wypuszczając
więźniów, których trzymała, śpiewających Tobie.

Objawiłeś się jak wielkie słońce, zaszedłeś pod ziemię i
zajaśniałeś zmarłym, Niezachodząca Jasności, oświeciwszy
chwalebnie krańce ziemi. Przeto nieustannie Ciebie wywyższamy, Dawco
życia.

Zbawicielu Jezusie, który Twoją śmiercią zniszczyłeś śmierć,
wskrzesiwszy zaś przez nią trzymanych, wskrześ i mnie,
znajdującego się w bezdennej jamie śmiercionośnych żądz i
grzechów, wzywam do Ciebie, Przyjacielu człowieka.

Chwała. Niewiasty z mirrą płacząc wcześnie rano przyszły do
grobu i nie znalazłszy Ciebie ujrzały anioła siedzącego w białych
szatach i wołającego: Zmartwychwstał Pan, spieszcie ogłosić
powstanie Jego uczniom.

I teraz. Teotokion: Zadziwiło się całe stworzenie, Władczyni,
Twoją tajemnicą zrodzenia. Zrodziłaś bowiem Boga Emanuela, który
ze względu na nas stał się człowiekiem, Nieskalana, i krzyżem
swoim zniszczył niewolę śmierci.

We wtorek drugiego tygodnia po święcie Paschy.

Trójpieśń z akrostychem: Zaśpiewam Bogu, Józef. Ton 1.

Pieśń 1

Hirmos: Patrzcie, patrzcie, że ja jestem Bogiem, który z manny
uczynił deszcz i z kamienia wytoczył dawno temu wodę memu ludowi na
pustyni, prawicą potężną i mocą moją.

Śpiewajmy dzisiaj Panu, wykrzykując ukrzyżowanemu za nas, który
zrzucił wroga sprawcę zła, został złożony w grobie i ożywił
zmarłych przez swoje zmartwychwstanie.

Święty jest Pan, który powstał z martwych po trzech dniach jako
Mocny, wspaniale objawił się uczniom i napełnił ich dusze
niewypowiedzianą radością, poprzednio pełne smutku.

Chwała. Słowo współwieczne Ojcu niemającemu początku,
współtronujące, zostało ukrzyżowane i policzone ze zmarłymi,
zmartwychwstało jako Mocny, ożywiając moją duszę zmarłą przez
przestępstwa.

I teraz. Teotokion: O, cuda Twoje! O, przedziwne wieści! Rodzisz
bowiem cieleśnie Boga, który rozerwie więzy śmierci i wyrwie ludzi
ze zniszczenia, czysta Łaski Pełna.

Pieśń 8

Hirmos: Którego niebieskie zastępy sławią i drżą przed Nim
Cherubini, i Serafini, wszystko, co oddycha, i całe stworzenie niech
opiewa, błogosławi i wywyższa na wszystkie wieki.

Całe stworzenie płacze z powodu Twojej męki, Dobry, słońce
omroczy się, gdy umrzesz na krzyżu i siedzący w ciemności ujrzą
wielką Światłość, śpiewając Tobie, Szczodry.

Zadrżała otchłań, widząc Ciebie z duszą idącego do niej,
Chryste Królu wszystkich, i oddała zmarłych od wieków,
wyśpiewujących Twoją przyjaźń do człowieka.

Chwała. Objawiłeś się, Chryste, powstawszy z grobu, niewiastom
niosącym wonności i przemieniłeś ich płacz, będąc na wieki
pocieszeniem wszystkich.

I teraz. Teotokion: Widząc Boga, którego zrodziłaś, powstałego z
martwych, okazałaś się pełną radości, Dziewico Mario. Módl się
przeto do Niego, Czysta, aby zniszczył do końca wszelki smutek serca
naszego.

Pieśń 9

Hirmos: Świetlisty obłok, w który Władca wszystkich jak deszcz z
nieba na runo zstąpił i wcielił się ze względu na nas, stał się
człowiekiem Ten, który nie ma początku, uwielbiajmy wszyscy Czystą
jako Matkę Boga naszego.

Gdy dobry łotr zobaczył Ciebie dobrowolnie ukrzyżowanego na
drzewie, zawołał: „Wspomnij mnie, gdy przyjdziesz w królestwie
Twoim”, i stał się mieszkańcem raju, usprawiedliwiony przez
wiarę.

Widząc Ciebie wśród zmarłych otchłań zmartwiała i oddała
zmarłych, których dawno temu pochłonęła, wysławiających Twoją
niewypowiedzianą Moc i wielkie miłosierdzie, przez które nas
zbawiłeś, Królu wszystkich.

Chwała. Niewiasty niosące mirrę przyszły do grobu i widząc
Ciebie, Chryste, powstałego z grobu, napełniły się wielką
radością i głosiły Twoim apostołom, że zmartwychwstałeś i
objawiłeś się, wskrzesiwszy ze sobą świat cały.

I teraz. Teotokion: Widząc Światłość niezachodzącą, która
zajaśniała spośród umarłych, Czysta, napełniłaś się wielką
radością, radując się z najświętszymi uczniami, z którymi i nam
uproś przebaczenie niezliczonych grzechów, Bogurodzico,
wspomożycielko wiernych.

W środę drugiego tygodnia po święcie Paschy.

Trójpieśń z krostychem: Chwali Boga Józef. Ton 1.

Pieśń 3

Hirmos: Przed wiekami z Ojca zrodzonemu niezniszczalnie Synowi i w
czasach ostatecznych wcielonemu bez nasienia w Dziewicę Chrystusowi
Bogu zawołajmy: Podnieś nasz róg, Święty jesteś, Panie.

Święty świętych chcąc uświęcić świat dobrowolnie wstąpił na
drzewo krzyża, został zabity jak Baranek i łaskawie odnawia nas
krwią, wysławiających Ciebie.

Została zabrana wraża moc, zniewolona śmierć, zniszczała ludzka
natura stała się nieśmiertelna, Chryste Jezusie, gdy zmarłeś
odnowiłeś świat wołający: Święty jesteś, Panie.

Chwała. Nie dziwcie się teraz – anioł zawołał do niewiast –
idźcie raczej szybko i zasmuconym uczniom głoście słowa radości,
że Chrystus powstał, życie wszystkich i zmartwychwstanie.

I teraz. Teotokion: Okazałaś się, Dziewico czysta, wyższą od
aniołów, w Ciebie bowiem wcielił się ukrzyżowany i pogrzebany
Bóg, który wytoczył narodom niezniszczalność. Módl się Niego,
aby zbawił nas, w pieśniach sławiących Ciebie.

Pieśń 8

Hirmos: Pokazując obraz nadprzyrodzonego cudu dawno temu ognisty piec
zrosiła rosa, ogień nie spalił bowiem młodych dzieci, okazując
bez nasienia zrodzenie Chrystusa z Dziewicy, przeto śpiewając
wołamy: Niech całe stworzenie błogosławi Pana i wywyższa na
wszystkie wieki.

Dobrowolnie przyjąłeś śmierć, ciałem podniesiony na krzyżu, i
widząc Ciebie zgasło słońce i rozdarła się zasłona świątyni,
Wszechmocny. Przeto śpiewając Tobie wołamy: Niech całe stworzenie
błogosławi Pana i wywyższa Go na wieki.

Widząc Ciebie, Niezachodzącą Jasność, siedzący od dawna w cieniu
śmierci, do których zstąpiłeś z duszą, Panie, i wyzwoliłeś z
wiecznych więzów, bardzo Tobie śpiewali i wołali: Niech całe
stworzenie błogosławi Pana i wywyższa Go na wieki.

Chwała. Wcześnie rano niewiasty przyszły do grobu, gdzie ujrzały
jaśniejącego anioła, który mówił: Zmartwychwstał Zbawiciel,
dlaczego Żywego szukacie pośród umarłych? Napełnijcie się
radością i zawołajcie: Niech całe stworzenie błogosławi Pana i
wywyższa Go na wieki.

I teraz. Teotokion: Twój Syn, Czysta, uśmiercił otchłań,
powstawszy z martwych, jak i wcześniej o tym mówił, do którego
módl się, aby zostali wybawieni z niszczącego grzechu i męki
wszyscy, którzy z wiarą wołają: Niech całe stworzenie
błogosławi Pana i wywyższa Go na wieki.

Pieśń 9

Hirmos: Widzę tajemnicę przedziwną i przesławną, niebem jest
pustynia, tronem cherubinów Dziewica, żłób mieszkaniem, w którym
położony został nieogarniony Chrystus Bóg, którego opiewając
wywyższamy.

Uleczając choroby pierwszego stworzonego, cierpiałeś wisząc
dobrowolnie na drzewie, Zbawco. Położony w głębi otchłani
wskrzesiłeś martwych, których kiedyś pochłonęła śmierć.

Gdy dawno temu chór apostolski zobaczył Ciebie zmartwychwstałego,
Panie, pokłonił się z bojaźnią i radością, a Ty do niego
zawołałeś: Oto spełnienie moich słów, nie smućcie się, lecz
radujcie.

Owinąwszy Ciebie całunem, Zbawco, Józef Sprawiedliwy z miłością
złożył Ciebie w nowym grobie. Ty zaś jawnie skruszywszy bramy i
łańcuchy otchłani, podźwignąłeś martwych, których kiedyś
pochłonęła śmierć.

Chwała. Niewiasty z mirrą uradowały się słysząc o
zmartwychwstaniu Chrystusa, przeto wołały do apostołów: Idźcie
szybko i nie smućcie się już, ale radujcie. Pan wszystkich powstał
z martwych.

I teraz. Teotokion: Jaśniejąc wszystkimi cnotami jako Oblubienica,
Dziewico, widziałaś Chrystusa wychodzącego cieleśnie z pałacu
grobowego, napełniłaś się radością, módl się do Niego o
wybawienie nas ze zniszczenia i mąk.

W czwartek drugiego tygodnia po święcie Paschy.

Trójpieśń z akrostychem: Śpiew Józefa. Ton 1.

Pieśń 1

Hirmos: W Boskiej straży niechaj stanie między nami Habakuk, Boski
mówca, i niech nam pokaże anioła jaśniejącego i mówiącego
wyraźnie: Dzisiaj światu zbawienie, bo Chrystus powstał
wszechwładny.

Za nas pokornych byłeś prowadzony na śmierć, Chryste, Życie
wszystkich, i zniewoliwszy królestwo otchłani dusze jak owce
pochwyciłeś ze sobą wskrzesiwszy jako Król panujący i
wszechmocny.

Dlaczego pośród umarłych szukacie Życie wszystkich? –
powiedział do niewiast jaśniejący anioł, który im się objawił
– Zmartwychwstał, przyjdźcie i zobaczcie leżące same całuny,
szybko ogłoście to Jego uczniom.

Chwała. Otchłań stała się martwa przez zstąpienie Chrystusa,
oddała wszystkich zmarłych różnorako trzymanych w niewoli i do
końca zostało zniszczone jej łono wszystko pochłaniające,
wszechmocną wolą Boga, Króla wszystkich.

I teraz. Teotokion: Jak w najpiękniejszej świątyni zamieszkał w
Tobie, czcigodna Dziewico, Jezus Król wszystkich. Przez swoje
zstąpienie zniszczył mroczne mieszkanie otchłani i zmartwychwstał,
wskrzesiwszy ludzi jako wszechmocny.

Pieśń 8

Hirmos: Dzień ten dniem świętym nazwano, pierwszym tygodnia,
Królową i Panią, wszystkich świąt świętem, uroczystości
uroczystością, w której błogosławimy Chrystusa Pana na wieki.

Chwała Chrystusowi, który zrzucił wroga i zniewolił otchłań
przez swoje zstąpienie do niej, i tych martwych, których mogła
pochłonąć ożywił, wysławiających Go na wieki.

Oto do niewiast z mirrą woła jaśniejący anioł, który im się
objawił: Zobaczcie miejsce, na którym położono Tego, który swoją
mocą zniewolił śmierć i otchłań, przeto nie szukajcie Życia
pośród umarłych.

Chwała. Otchłań zgorzkniała, spotkawszy Ciebie, Słowo, i nie
mogąc zbliżyć się do Ciebie, na polecenie Twoje szybko oddała
martwych, których pochłonęła, zgodnie wysławiających panowanie
Twoje.

I teraz. Teotokion: Widziałaś, Dziewico, powstałego z martwych,
którego w niewypowiedziany sposób zrodziłaś ciałem, radością
duszę napełniłaś wysławiając Jego zstąpienie, Czysta, na
wszystkie wieki.

Pieśń 9

Hirmos: Zajaśniej, zajaśniej, Jerozolimo Nowa! Bo chwała Pańska w
Tobie powstała. Tańcz i wyskakuj, Syjonie, a Ty, o święta
Bogurodzico, raduj się w Zmartwychwstaniu Twego Syna.

Stwórca godzin i dni, Wybawiciel, w szósty dzień i godzinę chciał
przecierpieć hańbiące ukrzyżowanie, Szczodry, aby utulić nasze
hańby i pogodzić nas z Ojcem.

Jęczy otchłań zobaczywszy Ciebie, Wybawicielu, i więźniów,
których miała, szybko zwróciła, Bożymi głosami wyśpiewujących
Twoje, Słowo, przewyższające rozum i budzące bojaźń zstąpienie.

Chwała. Niewiasty z mirrą przyszły wczesnym rankiem z
gorliwością, aby namaścić przeczyste ciało, a bezcielesny rzekł
do nich: Przywódca życia powstał, napełnijcie się Bożą
radością.

I teraz. Teotokion: Ty, która zrodziłaś Światłość jaśniejącą
siedzącym w ciemności i cieniu śmierci, z wszystkimi niewiastami z
mirrą ujrzałaś Go, Najnieskalańsza, jaśniejącego z martwych,
wysławiając Go w radości.

W piątek drugiego tygodnia po święcie Paschy.

Trójpieśń z akrostychem: Chwała Bogu. Amen. Ton 1.

Pieśń 5

Hirmos: Zajaśniała nam jasna Światłość zawsze będąca,
czuwającym nad losami Twych przykazań, Władco, Przyjacielu
człowieka, Chryste Boża nasz.

Zgromadzenie żydowskie ukrzyżowało Ciebie, wielce cierpliwego.
Niezliczony zaś tłum wszystkich narodów został zbawiony przez
Twoje ukrzyżowanie, Przyjacielu człowieka, Chryste Boże nasz.

Nie naruszyłeś znaków na kamieniu przez zmartwychwstanie Twoje, jak
i nie otworzyłeś w zrodzeniu Twoim kluczy dziewictwa, Chryste Boże
nasz.

Chwała. W przedziwnym widoku widząc Bożo jaśniejącego
bezcielesnego, niewiasty były przerażone słysząc słowa: Nie
płaczcie, zmartwychwstał Pan.

I teraz. Teotokion: Najczystsza zrodziła świętego Pana Mocy, który
opustoszył królestwa otchłani, zmartwychwstał i wskrzesił ze
sobą ludzką naturę.

Pieśń 8

Hirmos: Śpiewajcie Chrystusowi Bogu, który śpiewaków wybawił w
piecu, zamieniając dzieciom płomień na rosę, i wywyższajcie Go na
wszystkie wieki.

Śpiewajcie Chrystusowi Bogu, który dobrowolnie został ukrzyżowany
i złożony w grobie, zniszczył władzę śmierci, i wywyższajcie Go
na wieki.

Objawiłeś się najpierw niewiastom, powstawszy z grobu, i
posłałeś je jako zwiastunki do apostołów, Chryste. Przeto
wysławiamy Ciebie na wszystkie wieki.

Zniszczyłeś moc śmierci, Szczodry, i królestwa otchłani
opustoszyłeś jako Król. Przeto wysławiamy Ciebie na wszystkie
wieki.

Chwała. Powiedziałeś uczniom po zmartwychwstaniu: W całym świecie
odważnie głoście moją moc, rozpędzając prawdziwą
Światłością ciemność wielobóstwa.

I teraz. Teotokion: Jako wyższa od niebios i doskonalsza od
cherubinów, czcigodniejsza od całego stworzenia, najświętsza
Dziewico, módl się za tych, którzy zawsze z wiarą Ciebie sławią.

Pieśń 9

Hirmos: Zawsze płynące żywe Źródło, jaśniejący świecznik
łaski, uduchowiona świątynia, najczystsza, namiot, większą od
niebios i ziemi Bogurodzicę, wierni, uwielbiamy.

Raduj się dzisiaj cała ziemio, niech obłoki kropią wesele.
Zmartwychwstał bowiem Pan ukrzyżowany na drzewie, wyzwolił nas ze
zniszczenia śmierci i oświecił niezniszczalnością jako łaskawy.

Niegdyś świętym niewiastom ze łzami niosącym mirrę, anioł
jaśniejący światłością powiedział na grobie: Dlaczego Żywego
szukacie z martwymi? On zmartwychwstał, oświeciwszy wszystko.

Chwała. Świetliste zmartwychwstanie naszego Boga bardziej niż
promienie słoneczne oświeca duchowo wiernych, na wieki wszystko
oświeca i kieruje ku zbawieniu. Świętujemy je czystą myślą.

I teraz. Teotokion: Zrodziłaś Życie wieczne, Bogurodzico, które
ożywi nas, zmarłych przez grzeszne upadki i pospieszy kierować nas
do prawdziwego życia, abyśmy zawsze z wiarą Ciebie wielbili.

W sobotę drugiego tygodnia po święcie Paschy.

Czwórpieśń z akrostychem: Śpiewam pierwszą pieśń. Ton 1.

Pieśń 6

Hirmos: Otoczyła nas głębia otchłani, nie ma nas kto wyzwolić,
policzono nas jak owce na rzeź prowadzone, zbaw lud Twój, Boże
nasz, Ty bowiem jesteś mocą słabych i uleczeniem.

Nieprawi Żydzi przygwoździli Ciebie na krzyżu, wielce cierpliwy,
których hardość widząc słońce i księżyc skryły swoją
światłość i martwi powstali, opiewając Ciebie, Chryste.

Niech góry toczą dzisiaj słodycz, niech radują się ludzie.
Chrystus bowiem zmartwychwstał po trzech dniach, rozwiązując
śmiertelne choroby. Przeto przynieśmy Jemu, wszyscy wierni, zgodnie
chwałę.

Chwała. Wczesnym rankiem przyszły do Twego grobu, Chryste, mądre
niewiasty, ujrzały anioła ogłaszającego im Twoje świetliste
zmartwychwstanie, który powiedział: Po co teraz przynosicie Żywemu
wonności?

I teraz. Teotokion: Nie uszkadzając Twego łona, Czysta, urodził
się jak zechciał, nie naruszył pieczęci grobu i zmartwychwstał
jak chciał. Całe bowiem dobro czyni jako Dawca życia i Wszechmocny.

Pieśń 7

Hirmos: Ciebie, Matkę Boga, wierni rozpoznajemy z wiarą, jako
duchowy ognisty piec, jak Wywyższany zbawił Trzech Młodzieńców,
tak odnowił świat w Twym łonie, Wszechmocny, Bóg ojców naszych,
bowiem chwalebnie się wysławił.

Ukrzyżowany zostałeś, Władco, z dwoma łotrami i byłeś napojony
octem, policzkowy ze względu na nas, wielce cierpliwy, który
dobrowolnie wszystko przecierpiałeś i zmartwychwstałeś po trzech
dniach, sławiony ojców Bóg i wywyższany.

Józef z drzewa zdjął martwego i z miłością pogrzebał, całując
z miłością przeczyste Twoje ciało i radując się wołał do
Ciebie: Sławiony ojców Boże, błogosławiony jesteś.

Chwała. Dlaczego Żywego szukacie pośród umarłych? – powiedział
anioł zjawiając się płaczącym niewiastom – Po co przynosicie
wonności? Idąc powiedzcie jego uczniom: Chrystus powstał z
martwych, nie ukrywajcie tego.

I teraz. Teotokion: Jedyna Łaski Pełna wśród niewiast, któraś
Dawcę radości radośnie zrodziła na głos archanioła. Czcimy
Ciebie i wołamy do Twego Syna: Sławiony ojców naszych Boże,
błogosławiony jesteś.

Pieśń 8

Hirmos: W piecu dzieci izraelskie jak w tyglu bardziej błyszczały
niż złoto cnotą pobożności i głosiły: Błogosławcie Pana
wszystkie dzieła Pańskie, śpiewajcie i wywyższajcie Go na wieki.

Pochwycili Ciebie niepokorni ludzie żydowscy i z zawiści wściekle
podnieśli na krzyżu nie chcąc śpiewać Tobie: Błogosławcie Pana
wszystkie dzieła Pańskie, śpiewajcie i wywyższajcie Go na wieki.

Józef wyprosił Twoje ciało i z miłością ucałowawszy w grobie
składa jako martwe. A Ty skruszyłeś wszystkie klucze śmierci,
łańcuchy i bramy, zmartwychwstając po trzech dniach.

Chwała. Do duchowej wonności wcześnie rano przyszedł chór
niewiast namaścić Twoje ciało i znalazł anioła wołającego do
nich: Błogosławcie Pana wszystkie dzieła Pańskie, śpiewajcie i
wywyższajcie Go na wieki.

I teraz. Teotokion: Bez zmiany zrodziłaś Syna mającego naturę
Bożą, Mario błogosławiona, który dla nas przyszedł w ciele, jak
i zechciał, do Niego wołamy: Błogosławcie Pana wszystkie dzieła
Pańskie, śpiewajcie i wywyższajcie Go na wieki.

Pieśń 9

Hirmos: Obraz Twego czystego zrodzenia pokazał Krzew gorejący i
niespalający się, i teraz wygaś w nas piec gwałtownych pokus,
prosimy, abyśmy Ciebie, Bogurodzico, nieustannie wysławiali.

Stałeś, Władco, na drzewie krzyża i wszystkie narody
doprowadziłeś do poznania prawdy, Panie, otworzyłeś raj, który
wcześniej zamknęli Prarodzice przez zakosztowanie z drzewa. Przeto
wszyscy Ciebie wielbimy.

Położono Ciebie jako martwego w jamie śmierci, Dawcę życia i
budowniczego, Chryste, a Dostojny Józef i Nikodem ze zgromadzeniem
niewiast wszystkimi przepaskami grobowymi obwinąwszy, żałośliwie
płacząc pobożnie Ciebie wielbili.

Chwała. Cały byłeś oświeceniem i pragnieniem, cały pociechą i
umocnieniem dla wszystkich pobożnie świętujących Twoje święte
zmartwychwstanie po trzech dniach, jedyny Szczodry. Z jego powodu
wszyscy Ciebie wielbimy.

I teraz. Teotokion: Ciało zaiste rozumne i uduchowione z Twego łona,
Nieskalana, dobrowolnie przyjął Ten, który jest Najdoskonalszy i
zasiada na tronie Ojcowskim na niebiosach, Przeczysta, skąd znowu
przyjdzie.

W poniedziałek trzeciego tygodnia po święcie Paschy.

Trójpieśń z akrostychem: Śpiewa to Józef. Ton 2.

Pieśń 1

Hirmos: Chodźcie, ludzie, śpiewajmy pieśń Chrystusowi Bogu, który
rozdzielił morze i kierował ludem wyprowadzonym z niewoli egipskiej,
albowiem się wysławił.

Dobrowolnie powieszony na krzyżu, Chryste, zniszczyłeś mocne
królestwa otchłani i wiecznych więźniów mężnie wyprowadziłeś.
Chwała panowaniu Twemu.

Przyjdźcie – powiedział anioł do niewiast z mirrą – zobaczcie
miejsce, gdzie leżał Pan wszystkich i zmartwychwstanie przyjaciołom
Jego głoście.

Chwała. Dawno temu w nowym grobie złożył Ciebie Józef
Sprawiedliwy, a Ty odnowiłeś zniszczoną ludzką naturę
zmartwychwstaniem Twoim, Dawno życia.

I teraz. Teotokion: Widziałaś Chrystusa, Łaski Pełna, który
zajaśniał z martwych, Słońce Sprawiedliwości. Módl się do
Niego, aby oświecił serca opiewających Ciebie.

Pieśń 8

Hirmos: Bogu, który zstąpił do pieca ognistego ku dzieciom
żydowskim i płomień zamienił na rosę, śpiewajcie dzieła jako
Bogu i wywyższajcie na wszystkie wieki.

Podniesionego na krzyżu i ciałem dobrowolnie pogrzebanego, który
skruszył żelazne bramy i łańcuchy otchłani, wysławmy Pana
powstałego w chwale po trzech dniach.

Niech się raduje niebo, niech się weseli ziemia z ludźmi, Chrystus
zmartwychwstał i objawił się swoim uczniom, z którymi razem
zamieszkał napełniwszy weselem ich serca.

Płaczącym niewiastom Dawca życia głosi radość dotykającym Jego
świętych nóg, których szumu dawno temu ulękła się Pramatka Ewa
w raju.

Chwała. Jednego Boga sławimy w trzech Hipostazach i jednej naturze,
Ojca i Słowo, i Ducha Bożego, Prawego, wołając: Śpiewajcie Panu i
wywyższajcie Go na wieki.

I teraz. Teotokion: Opiewajmy Matkę Bożą świętymi głosami,
bowiem okazała się bardziej świętą od zastępów niebieskich,
jest Bożym mostem prowadzącym ludzi do niebios.

Pieśń 9

Hirmos: Od Boga Bóg Słowo w niewypowiedzianej mądrości przyszedł
odnowić Adama, który przez pokarm okrutnie upadł w zniszczalność,
Bóg niewypowiedzianie wcielił się w świętą Dziewicę ze względu
na nas, wierni, przeto jednomyślnie uwielbiajmy Go w pieśniach.

O żydowskie szaleństwo! Jakże skazaliście niesprawiedliwie na
śmierć na drzewie Chrystusa, Jedynego będącego Sprawiedliwym,
który tchnął Boże życie martwym w otchłani. Jego Boże
zmartwychwstanie zgodnie opiewajmy.

Pomimo nałożonych pieczęci zmartwychwstałeś z grobu, wszystkich
zmartwychwstanie, Chryste, i objawiłeś się uczniom wątpiącym
ucząc ich i wołając: Idźcie w świat głosić chwałę moją.

Chwała. Ten najświętszy dzień zmartwychwstania, pocieszenie dla
duszy i radosne wesele, wzywa wiernych, aby świętowali w Bogu i
wołali: Ojcze, Synu i Boży Duchu, chwała Tobie.

I teraz. Teotokion: Dziewico Rodzicielko Światłości, oświeć
Bożą Światłością nasze myśli i serca, Twymi modlitwami
rozpędź mgłę żądz i wszystkich uczyń przez łaskę wspólnikami
niezachodzącego dnia.

We wtorek trzeciego tygodnia po święcie Paschy.

Trójpieśń z akrostychem: Chryste, zbaw mnie. Ton 2.

Pieśń 2

Hirmos: Zważ, ludu mój, na moje Prawo, nakłońcie swoje uszy do
słów ust moich, albowiem przyzwałem imię Twoje, Panie.

Ty, który rękoma Twoimi stworzyłeś człowieka, pozwoliłeś ręce
Twoje przygwoździć na drzewie, wybawiając nas z wrażych rąk.

Zniszczyłeś, Chryste, pozbawioną światła ciemną otchłań i
wziąłeś więźniów, których zdobyła otchłań, i sam jako Mocny
zmartwychwstałeś.

Widząc Ciebie, Chryste, apostołowie pokłonili się Tobie,
powstałemu z grobu po trzech dniach i wszędzie głosili Twoje
zmartwychwstanie.

Chwała. Jęcząc i łzy lejąc Boże niewiasty doszły do grobu
świętego, i zostały pouczone o zmartwychwstaniu Chrystusa.

I teraz. Teotokion: Przyjęłaś, nieskalana Władczyni, Tego, który
wszystko trzyma, i starł bramy otchłani, i zmartwychwstał, jak i
powiedział, po trzech dniach.

Pieśń 8

Hirmos: Krzew pokazujący niegdyś cud Dziewicy na górze synajskiej
Mojżesz zobaczył, śpiewajcie, błogosławcie i wywyższajcie na
wszystkie wieki.

Podniesiony na krzyżu podniosłeś ze sobą świat, a złożony w
grobie podniosłeś śpiących w grobach, sławiących Twoją wielką
moc.

Ty zstąpiwszy do martwych uśmierciłeś otchłań i skruszyłeś
bramy oraz łańcuchy śmierci, i wszystkich skowanych mężnie
wyprowadziłeś ku zbawieniu.

Chwała. Objawiałeś się, Szczodry, Twoim uczniom w wielu znakach
przez czterdzieści dni. Przekonałeś ich, a oni w całym świecie
głosili Boga zmartwychwstałego.

I teraz. Teotokion: Ty jesteś życiem wszystkich, Tyś pocieszeniem
martwych i żywych, radością i oświeceniem, Słowo, który
zajaśniałeś z Dziewicy i zmartwychwstałeś z grobu w chwale po
trzech dniach.

Pieśń 9

Hirmos: Któż z ludzi słyszał o czymś takim, lub kto widział, aby
Dziewica znalazła się nosząca w łonie dziecię i bezboleśnie
zrodziła niemowlę, taki jest Twój cud i Ciebie, czysta Bogurodzico,
uwielbiamy.

Ukrzyżowany zmartwychwstałeś po trzech dniach, jak przedtem
powiedziałeś, spośród umarłych, wskrzesiwszy ze sobą świat
zmartwychwstaniem Twoim, i najpierw objawiłeś się niewiastom z
mirrą, ogłaszając, żeby radowały się, radości wszystkich, z
całego serca miłującym Ciebie, wielce miłosierny.

Teraz zniszczenie zostało pogrzebane, Chrystus bowiem powstał z
martwych, niezniszczalność i życie, i zamieszkał ze swoimi
apostołami, ucząc ich o rzeczach lepszych i Bożych oraz nakazując,
aby nie oddalali się z Jerozolimy.

Chwała. Niegdyś anioł powiedział do niewiast, które ze łzami
przyniosły mirrę: Dlaczego pośród umarłych dzisiaj szukacie
Żywego? Jak poprzednio powiedział, powstał. Nie ma Go tutaj,
opustoszył groby i tchnął martwym nieśmiertelność jako
Przyjaciel człowieka.

I teraz. Teotokion: Widząc Twego Syna i Boga powstałego z martwych,
Bogurodzico, napełniłaś się radością, będąc radości
wszystkich i wesela przyczyną. Przeto Ciebie z radością wysławia i
sławi wszelka dusza, zawsze Dziewico.

W środę trzeciego tygodnia po święcie Paschy.

Trójpieśń z akrostychem: Powstał Zbawca. Ton 2.

Pieśń 3

Hirmos: Zakwitła pustynia, Panie, jako krynica, bezpłodny pogański
Kościół, przez przyjście Twoje, w nim umocnione jest moje serce.

Stworzenie widząc Ciebie dobrowolnie cierpiącego na krzyżu, Panie,
zmieniło się i zatrwożyło, a martwi powstali z grobów.

Gdy byłeś z duszą w otchłani, Dawco życia, Panie, widząc Ciebie
zgubna dla wszystkich śmierć przeraziła się i wypuściła
więźniów, których pochłonęła.

Chwała. Całe stworzenie napełniło się radością, szczodry Panie,
w Twoim powstaniu z martwych, albowiem ze sobą podniosłeś cały
świat, zrzuciwszy królestwo śmierci.

I teraz. Teotokion: Oręż przeszył duszę Twoją, Czysta,
Nieskalana, gdy widziałaś Chrystusa krzyżowanego. Rozradowałaś
się zaś zobaczywszy Go powstałego z grobu.

Pieśń 8

Hirmos: Piec ognisty dawno temu w Babilonie płomienie rozdzielając,
z Bożego nakazu spalił Chaldejczyków, wiernych zaś zrosił,
śpiewających: Błogosławcie Pana wszystkie dzieła Pańskie.

Umierasz na krzyżu, będąc Życiem wszystkich, i jako martwy bez
oddechu złożony zostałeś w grobie, wielce cierpliwy, po trzech
dniach powstałeś na powstanie świata. Przeto Ciebie, Dawco życia,
z radością sławimy.

Usłyszał Syjon o Twoim powstaniu, Panie, i napełnił się teraz
weselem, córa zaś jego jawnie rozradowała się i głosiła uczniom,
mówiąc: Nie smućcie się, Dawca życia powstał z grobu.

Chwała. O poranku niewiasty z gorliwości przyszły na grób i
nachyliwszy się z bojaźnią ujrzały anioła w białych szatach, i
ogarnięte lękiem, usłyszały: Nie bójcie się, Dawca życia
zmartwychwstał.

I teraz. Teotokion: Ciebie, świetlisty obłoku Słońca duchowego,
przez Boga otoczoną radością, śpiewając sławimy. Oświeć serca
nasze, rozpędź wszelką ciemność rozpaczy i żądz, Oblubienico
Boża.

Pieśń 9

Hirmos: Przedwiecznego Rodzica Syn, wcielony w Dziewicę Bóg i Pan
nam się objawił, aby omroczonych oświecić i zebrać rozproszonych,
przeto najczcigodniejszą Bogurodzicę wysławiamy.

Gdy słońce ujrzało Ciebie, Sprawiedliwości Słońce, rozpostartego
na krzyżu, skryło światłość, kamienie rozpadły się, otchłań
szybko wydała zmarłych, opiewających Twoje panowanie, wszechmocny
Dawco życia.

Nienasycone łono otchłani Bóg chwalebnie opustoszył jako
wszechmocny, zmartwychwstał zaraz w chwale i był widziany przez
Bożych uczniów. Pokłońmy się Jemu wraz z Ojcem i Duchem.

Chwała. Powstał Pan – mówił do niewiast z mirrą zjawiwszy się
im w grobie święty anioł – idźcie i powiedzcie Jego uczniom,
płaczącym i łkającym, że ujrzą Go w Galilei.

I teraz. Teotokion: Módl się, Nieskalana, nieustannie do Chrystusa,
Boga naszego, aby wybawił z pokus, smutków, burzy żądz, omroczenia
i splecionych sieci Złego tych, którzy zawsze wielbią Ciebie.

W czwartek trzeciego tygodnia po święcie Paschy.

Trójpieśń z akrostychem: Pieśń śpiewam Bogu. Ton 2.

Pieśń 4

Hirmos: Śpiewam Tobie, usłyszałem bowiem wieść od Ciebie, Panie,
i uląkłem się, idziesz bowiem do mnie, szukając mnie zbłąkanego,
przeto Twoje wielkie upokorzenie się dla nas wysławiam, wielce
miłosierny.

Dobrowolnie wstąpiłeś na krzyż, Panie, przepasany mocą, i
zstąpiłeś z duszą do otchłani, Łaskawy, rozwiązując dusze z
wiecznych więzów i ze sobą je wskrzeszając, Szczodry.

Skruszywszy starannie łańcuchy i bramy otchłani mocą Twoją,
Władco, opustoszyłeś jej bogactwo. Przeto sławimy Twoje ogromne
uniżenie i czcigodne zmartwychwstanie.

Chwała. Niewiasty poszły do grobu namaścić przeczyste ciało Twoje
i znalazły anioła siedzącego na kamieniu, Chryste, i lękając się
zadziwiły. Z nimi wysławiamy Twoje zmartwychwstanie.

I teraz. Teotokion: Świętego Świętych zrodziłaś w sposób
przewyższający rozum, Bogurodzico, dającego wiernym uświęcenie,
wybawienie i odpuszczenie grzechów przez Twoje orędownictwo,
sławiącym Jego zmartwychwstanie.

Pieśń 8

Hirmos: Poleceniu prześladowcy troje czcigodnych dzieci nie
podporządkowało się i zostali wrzuceni do pieca, Boga wzywając
śpiewali: Błogosławcie dzieła Pańskie Pana.

Podniosłeś ludzką naturę, Chryste, podniesiony na krzyżu Twoim, i
upadłego wroga z wysoka zrzuciłeś do przepaści, a pogrzebany
powstałeś zniewalając śmierć.

Skruszyłeś łańcuchy otchłani, Chryste, i skutych więźniów
mężnie wyprowadziłeś, sławiących Twoją moc i powstanie z grobu
po trzech dniach.

Chwała. Gdy ujrzał Ciebie dawno temu chór świętych apostołów,
powstałego w chwale z grobu, Chryste, napełniwszy się weselem,
śpiewał: Chwała zmartwychwstaniu Twemu.

I teraz. Teotokion: Płacz Twój przemienił się w radość,
Przeczysta, Święta, gdy ujrzałaś Twego Syna i Władcę Chrystusa
powstałego w chwale z martwych po trzech dniach, i oświecającego
świat.

Pieśń 9

Hirmos: Przed słońcem zajaśniała Światłość Boża, która w
ciele przyszła do nas, wcieliwszy się w niewypowiedziany sposób w
łono dziewicze, błogosławiona i najczystsza, Ciebie jako
Bogurodzicę uwielbiamy.

Okazałeś się ukrzyżowanym pośrodku dwóch łotrów, wielce
miłosierny, i złożony w jamie bezdennej wskrzesiłeś
pozostających w ciemności i cieniu śmierci, sławiących Twoje
zmartwychwstanie, Łaskawy, po trzech dniach.

Śmierć nie rządzi już ludźmi, jak i jest napisane, ponieważ
Chrystus zmartwychwstał Nieśmiertelny, opustoszywszy nienasycone
królestwo otchłani. Niechaj raduje się cały świat świętując.

Chwała. Anioł jaśniejący przed grobem powiedział do niewiast z
mirrą: Dlaczego płacząc poszukujecie wolnego pośród umarłych?
Jak poprzednio powiedział, już zmartwychwstał. Idźcie stąd
radując się.

I teraz. Teotokion: Okazałaś się większą od niebios, Dziewico,
pomieściwszy Boga, który złożony pod ziemią ze względu na
dobroć, śmiercią swoją wszystkim dał nieśmiertelność.
Sławiąc Go pobożnie, Ciebie uwielbiamy.

W piątek trzeciego tygodnia po święcie Paschy.

Trójpieśń z akrostychem: Chwała Bogu. Amen.

Poemat Józefa. Ton 2.

Pieśń 5

Hirmos: Oświecenie w ciemnościach leżących, zbawienie
zrozpaczonych, Chryste Zbawco mój, dla Ciebie czuwam od poranku,
Królu świata, oświeć mnie jasnością Twoją, innego bowiem
oprócz Ciebie Boga nie znam.

Niegdyś zgromadzenie nieprawych Żydów podniósłszy Ciebie na
drzewie zabiło, Przyjacielu człowieka. Złożony w grobie Ty
zniszczyłeś wszystkie więzy otchłani i zmarłych od wieków
wskrzesiłeś.

Gdy zakosztowałeś zniszczenia, nieśmiertelności wszystkich, wtedy
mężnie wyprowadziłeś wszystkich związanych i zmartwychwstałeś z
grobu, Dawco życia, zniszczywszy śmierć i oświeciwszy nas
powstaniem Twoim.

Chwała. Dawno temu niewiasty zobaczyły na grobie anioła
jaśniejącego przedziwną szatą i zdziwiły się, on zaś do nich
zawołał: Nie bójcie się, Chrystus zmartwychwstał! Idźcie,
ogłoście Jego przyjaciołom.

I teraz. Teotokion: Wschód Słońca Sprawiedliwego objawił się
Matce Dziewicy, gdy ujrzała powstałego z martwych, jak i
powiedział, i oświecił cały świat, przeto radując się
śpiewała, Czysta, Przyjacielowi człowieka.

Pieśń 8

Hirmos: Posągiem ze złota pogardzili po trzykroć błogosławieni
młodzieńcy, widząc niezmienny i żywy obraz Boży, pośród ognia
śpiewali: Powołane do bytu niech śpiewa Panu całe stworzenie i
wywyższa Go na wszystkie wieki.

Będąc dobrym, Boże, zechciałeś być człowiekiem i zostać
dobrowolnie ukrzyżowanym na drzewie na zbawienie tych, którzy z
wiarą zawsze śpiewają: Powołane do bytu niech śpiewa Panu całe
stworzenie i wywyższa Go na wszystkie wieki.

W głębokiej jamie złożył Ciebie Józef, obwiązawszy przepaskami
z mirrą i aloesem, ale zmartwychwstałeś zbawiając z wiarą
wołających: Powołane do bytu niech śpiewa Panu całe stworzenie i
wywyższa Go na wszystkie wieki.

Chwała. Objawiłeś się uczniom po zmartwychwstaniu, Wszechmocny, i
powiedziałeś do nich: Idźcie w świat, głoście moją
Opatrzność, śpiewając: Powołane do bytu niech śpiewa Panu całe
stworzenie i wywyższa Go na wszystkie wieki.

I teraz. Teotokion: Uświęć nasze serca, najświętsza Dziewico,
Oblubienico Boża, która widziałaś zmartwychwstałego
najświętszego Boga Słowo, i w radości wołałaś: Powołane do
bytu niech śpiewa Panu całe stworzenie i wywyższa Go na wszystkie
wieki.

Pieśń 9

Hirmos: Żaden język nie może godnie wysławić, zdumiewa się rozum
duchów podniebnych nad Tobą, Bogurodzico, będąc dobrą przyjmij
wiarę, gdyż znasz naszą Bożą miłość, Ty bowiem jesteś
orędowniczką chrześcijan, Ciebie uwielbiamy.

Gdy tylko postawiono krzyż Twój, Zbawco, na miejscu czaszki, całe
mieszkanie śmierci w głębiach swych zachwiało się i siedzący w
cieniu śmierci zaprawdę wszyscy zostali uwolnieni z więzów,
wołając: Chwała panowaniu mocy Twojej.

Ziemia zatrzęsła się, kamienie rozpadły się ze strachu, wszystkie
góry i pagórki zachwiały się, słońce straciło blask, widząc
Ciebie powieszonego na krzyżu, łańcuchy otchłani i bramy żelazne
zadrżały, Chryste, gdy w Twoim powstaniu z martwych podniosłeś ze
sobą świat.

Chwała. Dawno temu widząc Ciebie martwym na krzyżu, Władco,
Dostojny Arymatejczyk zdjął z drzewa i owinąwszy czystym całunem z
wszelkim staraniem i z wielką bojaźnią złożył w nowym grobie. Ty
zaś jak przepowiedziałeś, powstałeś po trzech dniach, Słowo.

I teraz. Teotokion: Ponad prawem, nieskalana Władczyni, zrodziłaś w
niewypowiedziany sposób Słowo, które zgromadzenie nieprawych
ukrzyżowało i złożyło w grobie, a Ty widząc Go powstałego z
martwych, napełniłaś się radością. Módl się do Niego za nami,
śpiewającymi Tobie.

W sobotę trzeciego tygodnia po święcie Paschy.

Czwórpieśń. Ton 2.

Pieśń 6

Hirmos: Wyprowadź mnie z głębi, Jonasz zawołał do Ciebie, będąc
obrazem pogrzebu i zmartwychwstania, które nam dałeś, wszechmocny
Zbawco.

Niewiasty z wonnościami płacząc doszły do grobu Twego, lecz anioł
ogłosił im radość, wołając: Chrystus zmartwychwstał, głoście
światu.

Gdy zostałeś podniesiony na krzyżu, słońce skryło jasność, ale
Izrael nie poznał Ciebie, Boga i Stworzyciela, który dobrowolnie
oddał życie za wszystkich.

Chwała. Niechaj wszystko się raduje, albowiem Chrystus powstał z
grobu, zniewolił wszystkie skarbnice otchłani, niech się spełnia
powszechne święto radości.

I teraz. Teotokion: Chociaż urodziłaś niemowlę, to pozostałaś
dziewicą, jak nią i byłaś przed zrodzeniem, czysta Bogurodzico
Dziewico! Narodzony odnowi bowiem naturę jako Bóg.

Pieśń 7

Hirmos: Ty, który dawno temu buchający ogniem piec wygasiłeś i
dzieci chmurą duchową zrosiłeś, błogosławiony jesteś Boże
ojców naszych.

Nierozumni ludzie zgromadzenia żydowskiego zamiast wdzięczności za
to, coś im ofiarował, przygwoździli Ciebie do krzyża, Chryste.

Źródło miłosierdzia, za wszystkich zostałeś złożony, aby
wszystkich uwolnić z długu śmierci, śpiewamy Tobie, Przyjacielu
człowieka.

Chwała. Przez trzydniową śmierć i życiodajny pogrzeb dałeś
będącym w grobach życie wieczne, z wiarą śpiewającym Tobie,
Zbawco.

I teraz. Teotokion: Ciebie, jedynej orędowniczce radości, należy
się od aniołów „Raduj się”, które i my, wierni, Tobie
przynosimy, Mario zawsze Dziewico.

Pieśń 8

Hirmos: Uląkł się pobożnych dzieci nieskalanego ciała zgodnego z
duszą i usunięty został wychowany w niezmierzonej materii
niestrudzony ogień, zawsze żywy płomień pozbawiony został mocy i
zaśpiewano wieczną pieśń: Panu wszystkie dzieła śpiewajcie i
wywyższajcie na wszystkie wieki.

Rozpada się bezbożna rada i po cóż potrzebne były pieczęcie?
Pogrzebany powstał, wyśmiawszy wszystkich, Bóg bowiem dobrowolnie
podjął mękę, ale mocą swoją wszystko urządził jak zechciał.
Jako Pana nieustannie Go opiewamy i wywyższamy na wszystkie wieki.

Idźcie – powiedział do niewiast jaśniejący postacią, –
Chrystus zmartwychwstał, głoście Jego zmartwychwstanie całemu
światu i nie płaczcie, nie jest to czas na łzy. Odtąd śmierć
już nad nikim nie króluje, nie panuje nad nikim otchłań, nikogo
osądzenia nie zwycięży grzech.

Chwała. Ukryłeś nasze życie w sobie, Władco Chryste, który
ucierpiałeś w ciele i powstałeś z martwych, Słowo, i żyjesz
zawsze. My, chrześcijanie, mamy nadzieję być uczestnikami tego
życia w budzącym bojaźń powtórnym przyjściu Twoim, wierni,
godnie śpiewając Twoim Bożym cierpieniom i Twemu powstaniu z
martwych.

I teraz. Teotokion: Przez Ciebie Pramatka otrzymała przebaczenie
dawnego osądzenia. Ona bowiem w bólach rodzi, Ty zaś zrodziłaś
Chrystusa, Bogurodzico. Przeto Ciebie godnie wielbimy, śpiewając z
Ciebie zrodzonemu bez nasienia i wywyższając na wszystkie wieki.

Pieśń 9

Hirmos: Wywyższyłeś, Chryste, Twoją Rodzicielkę Bogurodzicę, z
której przyoblokłeś się w podobne nam ciało, silniejsze od
naszych grzechów, wszystkie pokolenia uwielbiając Twoją Matkę
Ciebie wywyższają.

Usłysz, Kościele, głos Oblubieńca Twego, woła Boży Dawid. Tobie
bowiem z boku podarował wodę z Boską krwią na oczyszczenie
grzechów. To On wybawił Ciebie z oszustwa bożków jako Przyjaciel
człowieka.

Ty zajaśniałeś mnóstwu narodów życiem powstawszy po trzech
dniach, Chryste, nie pytającym, ani nie poszukującym Ciebie,
objawiony zostałeś im Bożą chwałą. Osądziłeś zaś lud zaś
żydowski, który nie uwierzył Tobie.

Chwała. Rozwiązałeś klątwę, którą drzewo w raju zrodziło mi
przez oszustwo, aż do krzyża posłuszny, Słowo, z rady Ojca
samowładnie. Przeto opiewam i wielbię Twoje niewypowiedziane
wyniszczenie.

I teraz. Teotokion: Ty przybliżyłeś do siebie naród święty,
daleko stojący, wcielony w Dziewicę Zbawco, i obcy sobie lud
nazwałeś Twoim. Przeto wszyscy teraz kłaniamy się Tobie,
Wszechmocny.

W poniedziałek czwartego tygodnia po święcie Paschy.

Trójpieśń z akrostychem: Zmartwychwstał Zbawca. Ton 3.

Pieśń 1

Hirmos: Rozsieczone laską morze dawno temu Izrael przeszedł jak po
pustyni i na kształt krzyża jawnie przygotowuje ścieżki, przeto
śpiewamy ku chwale cudownego Boga naszego, albowiem się wysławił.

Wstąpiwszy na wysokość krzyża jako Mocny przyjąłeś niewolników
trzymanych w otchłani, Zbawco, i wskrzesiłeś ze sobą
zmartwychwstawszy z grobu po trzech dniach jako wszechmocny,
Przyjacielu człowieka.

Ciebie, dawno temu zabitego i pogrzebanego w nowym grobie, Zbawco,
ujrzała otchłań i cała stała się martwa oraz bezsilna. Wszyscy
martwi natomiast radowali się Twoim życiodajnym powstaniem,
rozwiązani z więzów.

Chwała. Dlaczego pośród umarłych szukacie Żywego? –
jaśniejący anioł powiedział przy grobie niewiastom z wonnościami,
objawiwszy się – Idźcie szybko i ogłoście apostołom Jego
powstanie.

I teraz. Teotokion: Pana w niewypowiedziany sposób wcielonego w
przeczyste łono Twoje, Bogurodzico, który ze względu na nas
przyjął ciałem śmierć, widząc powstałego z grobu radośnie
sławiąc wywyższałaś Go.

Pieśń 8

Hirmos: Piec babiloński nie spalił dzieci, ani też ogień Bóstwa
nie zniszczył Dziewicy, przeto wraz z dziećmi zawołajmy, wierni:
Błogosławcie Pana dzieła Pańskie.

Widząc dawno temu ukrzyżowanego Pana, słońce skryło światło,
kamienie rozpadły się, góry zachwiały i ziemia zadrżała, a dawni
więźniowie zostali wyzwoleni z więzów.

Gdy zobaczyła Ciebie warta śmiechu otchłań, Słowo wszechmocne,
jawnie do niej idącego, zatrzęsła się i wydała wszystkich
martwych, opiewających panowanie i łaskawość Twoją.

Chwała. Pan zmartwychwstał, wszyscy zakrzyknijmy i zaklaszczmy w
dłonie, zbierzmy chór głosząc Jego moc i wołając: Dzieła
śpiewajcie Panu i wywyższajcie Go na wieki.

I teraz. Teotokion: Poczęłaś, Nieskalana, wszystko trzymającego i
zrodziłaś Go cieleśnie, który trzydniową śmiercią zniewolił
śmierć. Módl się do Niego, aby umartwił żądze duszy mojej i
zbawił mnie.

Pieśń 9

Hirmos: Jak krzew i ogień okazane na Synaju Dawcy Prawa Mojżeszowi,
Boży ogień w łonie bez spalenia poczęłaś, jaśniejącą i
niegasnącą świecę, Ciebie prawdziwą Bogurodzicę w pieśniach
czcząc wywyższamy.

Najpiękniejszy Chryste, jakże Ty zaszedłeś na krzyżu,
jaśniejąca dobroci? Jakże ziemia znosi patrzenie na Ciebie
wiszącego? Jakże zniesie niesprawiedliwe zabicie Ciebie? Opiewamy
Twoje ogromne i niewypowiedziane uniżenie, Słowo.

Przez Twój pogrzeb na trzy dni zniewoliłeś wroga i z więzów
otchłani wyzwoliłeś martwych, uśmierciłeś śmierć i
opustoszyłeś królestwa otchłani. Przeto Ciebie, Dawcę życia, w
pieśniach czcząc wywyższamy.

Chwała. Życie wieczne, jakże zakosztowałeś ze względu na nas
śmierci, Zbawco? Jakże zstąpiłeś do martwych, zmartwychwstanie
wszystkich, i opustoszyłeś skarbnice otchłani? Przeto Ciebie
dziękczynnie w pieśniach czcząc wywyższamy.

I teraz. Teotokion: Wybaw gród i ludzi przybiegających do Ciebie,
Bogurodzico czysta, która zrodziłaś Chrystusa, z wszelkiego
wrogiego gniewu, niewoli i napaści pogan, abyśmy Ciebie w pieśniach
wysławiali.

We wtorek czwartego tygodnia po święcie Paschy.

Trójpieśń z akrostychem: Śpiew Józefa. Ton 3.

Pieśń 2

Hirmos: Jak obłok na murawę i jak deszcz na siano, niech zstąpią
na ziemię słowa moje.

Zakrzyknijmy w psalmach, wesoło zaklaszczmy w dłonie, Dawca życia
powstał z martwych.

Wstąpiłeś na krzyż Twój, Chryste, przepasawszy się mocą i
powstałeś z martwych, jak i przepowiedziałeś.

Anioł w białych szatach objawił się niewiastom, mówiąc:
Zmartwychwstał będący zmartwychwstaniem wiernych i zbawieniem.

Chwała. Chcąc Ciebie namaścić niewiasty szły do grobu i widząc
Zmartwychwstałego pokłoniły się.

I teraz. Teotokion: Jak poranne słońce noszone na ręku, Dziewico,
zajaśniało nam, będącym w ciemności.

Pieśń 8

Hirmos: Boga nieustannie sławionego na wysokościach przez aniołów,
niebiosa niebios, ziemia, góry i pagórki, głębina i cały rodzaj
ludzki w pieśniach jako Stwórcę i Wybawiciela błogosławcie Go i
wywyższajcie na wszystkie wieki.

Przestępcze zgromadzenie żydowskie ukrzyżowało Ciebie na drzewie,
ze względu na drzewo, które przyniosło ludziom szkodę, a Ty nas
uzdrowiłeś, Władco. Przeto Ciebie zawsze opiewamy radosnymi
głosami.

Będąc równym Ojcu i Duchowi przecierpiałeś krzyż i zostałeś
policzony z martwymi, chwalebnie opustoszyłeś królestwa otchłani i
zmartwychwstawszy podźwignąłeś ze sobą całe stworzenie.

Chwała. Żarłoczna otchłani, gdzie twój oścień? Gdzie twoje
zwycięstwo, śmierci? Zostałaś uśmiercona przez powstałego z
martwych Zbawcę Chrystusa, jedynego Dawcę życia. To Jemu z Ojcem i
Duchem śpiewamy, wierni.

I teraz. Teotokion: Aby przebóstwić ludzkość Bóg z Ciebie stał
się człowiekiem, Nieskalana, Czysta. Widziałaś Go pięknego
wychodzącego z grobu jako zwycięzcę otchłani i napełniłaś się
radością.

Pieśń 9

Hirmos: Na synajskiej górze Mojżesz ujrzał Ciebie w krzewie, bez
spalania ogień Bóstwa poczynającą w łonie ogień Bóstwa, Daniel
zaś widział Ciebie jako górę niesieczoną, a Izajasz nazywał
zakwitłą laskę z korzenia Dawidowego.

Jak baranek na zabicie dobrowolnie przyprowadzony zostałeś, Władco
Jezusie, nie jęcząc i nie wołając, jak jest napisane, swoją
śmiercią dałeś nam nieśmiertelność, Słowo, wysławiającym
Twoją przeczystą mękę i budzące bojaźń wyprowadzenie z
otchłani.

Nas skruszonych odnowiłeś Jezusie, Królu wszystkich, przez
czcigodne i budzące bojaźń Twoje zmartwychwstanie, a dając się
zobaczyć uczniom dałeś im Twój pokój, Przyjacielu człowieka. I
nam daj ten pokój, wysławiającym Twoje Boże powstanie.

Chwała. Czcigodne zgromadzenie niewiast z wonnościami gorliwie
przyszło do świętego grobu Twego, Władco, aby z wiarą Ciebie
namaścić. UJrzały siedzącego anioła w białych szatach, który do
nich zawołał: Dlaczego chcecie Żywego ujrzeć pośród umarłych?

I teraz. Teotokion: Będąc bramą Światłości zrodziłaś Dawcę
Światłości i Pana, którego widząc jaśniejącego z grobu
napełniłaś się radością. Módl się do Niego Dziewico, aby
darował mi radosny płacz, orędujący mi, Czysta, niebiańską
pociechę.

W czwartek czwartego tygodnia po święcie Paschy.

Trójpieśń z akrostychem: Chwała Panu. Ton 3.

Pieśń 4

Hirmos: Jako ocienioną górę Habakuk ujrzał Twoje łono, Czysta,
przeto zawołał: Z południa przyjdzie Pan i Święty z góry
ocienionej czaszy.

Przez niewypowiedziane zjednoczenie upodobniłeś się do ludzi,
jedyny zawsze będący, przecierpiałeś cieleśnie krzyż, zostałeś
policzony z martwymi i zmartwychwstałeś po trzech dniach, Życie
wszystkich.

Jezusie, Boże nasz, będący wodą życia, idziesz trudząc się w
ciele do źródła, zasiadłeś i niewieście z Samarii dałeś
tajemniczo wodę mądrości Twojej.

Chwała. Z rozlicznych chorób oczyszczałeś przychodzących do
Ciebie, Słowo, Twoim nakazem, dobrowolnie przecierpiałeś krzyż,
zostałeś złożony w grobie i wskrzesiłeś całą zniszczałą
ludzką naturę.

I teraz. Teotokion: Na Ciebie zstąpiła Mądrość Ojca niemającego
początku, jak deszcz na runo, Czysta, i wcieliwszy się bez zmiany
okazała nam drogi życia, znającym Ciebie jako Dziewicę po
zrodzeniu i Matkę.

Pieśń 8

Hirmos: W płomień do dzieci hebrajskich zstąpił Bożą mocą i
okazał się Panem, kapłani błogosławcie i wywyższajcie na
wszystkie wieki.

Ty, podniesiony na krzyżu, całą ludzką naturę podniosłeś ze
sobą, Słowo, i złożony w grobie śpiących w grobach podniosłeś
Bożym powstaniem Twoim, Szczodry.

Jerycho i Salem bliskie z wodami licznymi przeszedłszy do studni
Jakuba przyszedłeś, Źródło mądrości, dając Samarytance wodę
zbawienia.

Chwała. Ty ślepego oświeciłeś słowem i paralityków podniosłeś
nakazem Twoim, jako martwy po trzech dniach zajaśniałeś z grobu,
wskrześ umarłą duszę moją.

I teraz. Teotokion: Całemu światu Ty jesteś ucieczką, Bogurodzico
Mario, wybaw mnie ze światowych pokus i żądz cielesnych oraz z
wiecznej Gehenny, albowiem śpiewam Tobie.

Pieśń 9

Hirmos: Ciebie, krzew gorejący i świętą Dziewicę, Matkę
Światłości i Bogurodzicę, nadzieję nas wszystkich uwielbiamy.

Rozpostarłeś dłonie na drzewie, niszcząc szkodliwość źle
wyciągniętych rąk Praojca do drzewa spożycia, Chryste wielce
miłosierny.

Słowem podniosłeś paralityka i chromego uzdrowiłeś, ukrzyżowany
zostałeś, Jezu, i zmartwychwstałeś, objawiając się uczniom przez
wiele dni.

Chwała. Samarytanka przyszła zaczerpnąć wody i ujrzała Ciebie,
przyjęła od Ciebie wodę życia i nasyciła się, Chryste Boże,
śpiewając Tobie.

I teraz. Teotokion: O, jakże Twoje cuda przewyższają rozum,
przeczysta Dziewico, Ty bowiem zrodziłaś Boga wcielonego, który
wszystkich zbawił przez swoje Boże zmartwychwstanie.

W piątek czwartego tygodnia po święcie Paschy.

Trójpieśń z akrostychem: Chwała Tobie, Boże. Ton 3.

Pieśń 5

Hirmos: Gdy Izajasz zobaczył na tronie wywyższonego Boga,
podnoszonego przez aniołów chwały, zawołał: O, ja skalany, a
przecież przewidziałem wcielającego się Boga, Światłość
niezachodzącą, rządzącego światem.

Związany i dobrowolnie przygwożdżony do drzewa, Szczodry, wybawiasz
związanych wszelkimi przestępstwami, położony bowiem w grobie,
śpiących w grobach zmarłych podźwignąłeś, opiewających Twoje
budzące bojaźń zmartwychwstanie.

Pan powstał z martwych, jak powiedział, po trzech dniach, i
zamieszkał z apostołami, wołając: Idąc na cały świat wyraźnie
głoście, że widzieliście wielkie moje cuda.

Chwała. Zadziwia się serce i słuch, Zbawco, Twoją łaskawością,
Opatrznością i uniżeniem. Ciałem bowiem chodząc po ziemi,
proszącej Samarytance dałeś wodę życia Bożego poznania.

I teraz. Teotokion: Święta Bogurodzico, która zrodziłaś Święte
Świętych Słowo, zajaśniałe z Ojca niemającego początku, módl
się do Niego nieustannie, aby uświęcił i oświecił dusze nasze
oraz serca, z miłością śpiewających Tobie.

Pieśń 8

Hirmos: Stojący pobożnie młodzieńcy, objęci przez pożerający
płomień, pozostali nienaruszeni, śpiewając Bożą pieśń:
Błogosławcie Pana wszystkie dzieła Pańskie i wywyższajcie Go na
wszystkie wieki.

Na krzyżu dobrowolnie podniesiony całą ze sobą podniosłeś
ludzką naturę, będąc Życiem znalazłeś się pośród umarłych i
ożywiłeś opiewających Twoją Opatrzność, Zbawco, i chwalebne
wstępowanie, Szczodry.

Świat radośnie świętuje Twoje święte powstanie, Dawco życia,
przez które zdeptałeś całą moc otchłani i stępiłeś oścień
śmierci, Słowo, wytaczając ludziom nieśmiertelność.

Chwała. Widząc Ciebie, Szczodry, utrudzonego i proszącego o wodę
do picia, Samarytanka otrzymała wodę nieśmiertelności, wołając:
Daj mi wody żywej, Panie, abym nie pragnęła przez całe życie
moje.

I teraz. Teotokion: Okazałaś się domem Bożym, przeczysta Dziewico
Bogurodzico, dając Jemu uduchowione ciało z przeczystego łona
Twego. Przeto Ciebie czcimy na wszystkie wieki.

Pieśń 9

Hirmos: W cieniu Prawa i w Piśmie widzimy, wierni, obraz: Wszelkie
niemowlę płci męskiej otwierające łono jest święte Boga, przeto
uwielbiamy pierworodne Słowo Ojca niemającego początku,
pierworodnego Syna Matki nieznającej męża.

Zadziwiło się słońce, widząc na drzewie przygwożdżonego Ciebie,
Chryste, zatrzęsły się krańce ziemi i zadrżała cała ziemia,
rozpadły się kamienie i otchłań wypuściła więźniów trzymanych
od wieków, śpiewających Tobie.

Zostałeś złożony w grobie, życie i zmartwychwstanie.
Zmartwychwstałeś w chwale, przez wiele dni będąc ze swymi uczniami
i posyłając ich jako na cały świat jako głosicieli Twojej
budzącej bojaźń Opatrzności.

Chwała. Pokazujesz mi drogi życia, Miłosierny, z wielką
miłością idziesz i siadasz utrudzony drogą. Niewieście proszącej
o wodę dajesz nieśmiertelność, opiewającej Twoją wielką
Opatrzność.

I teraz. Teotokion: Chrystus wciela się w Ciebie, Dziewico
Bogurodzico, co przewyższa słowo, Słowo Ojca, i chce zostać za nas
ukrzyżowanym, a swoim zmartwychwstaniem po trzech dniach oświeca
krańce świata. Wraz z nimi Ciebie godnie uwielbiamy.

W sobotę czwartego tygodnia po święcie Paschy.

Czwórpieśń z akrostychem: Trzeci ton okaż. Ton 3.

Pieśń 6

Hirmos: Ogromna otchłań grzechów otoczyła mnie i słabnie mój
duch, lecz Ty, Władco, wyciągnij wszechwładną Twoją prawicę i,
dobry Sterniku, zbaw mnie, jak Piotra.

Twój Boży bok został przebity włócznią i człowieka zranionego
przestępstwem, Dawco życia, uleczyłeś Twymi cierpieniami. Przeto
opiewamy, Władco, panowanie Twoje.

Uderzenie przecierpiałeś, Jezu, rozbijając królestwa otchłani i
starłeś wrzeciądze, wszechmocną ręką Twoją zbawiłeś
wszystkich i zmartwychwstałeś po trzech dniach.

Chwała. Stałeś przed trybunałem Piłata jako skazaniec, będąc
Sędzią całej ziemi i chcąc stworzonego przez Ciebie wybawić z
otchłani, zstąpiłeś do niego, jedyny miłosierny.

I teraz. Teotokion: Urodziłaś bez bólów z Ojca zrodzonego przed
wiekami, Czysta, i bolałaś nad Nim, widząc Go ciałem
ukrzyżowanego i wiszącego. Gdy zmartwychwstał jako Bóg,
świetliście radowałaś się.

Pieśń 7

Hirmos: Dawno temu złotemu posągowi, perskiemu bożkowi dzieci nie
pokłoniły się, śpiewając trzej w środku pieca: Ojców Boże,
błogosławiony jesteś.

Niedostępny dla cherubinów i serafinów przecierpiał ukrzyżowanie
ze swego miłosierdzia, aby zbawić Adama zniszczałego przez
przestępstwo.

Ty zstąpiłeś z duszą do otchłani i zniszczyłeś jej panowanie,
Władco, podniosłeś będących w niej związanych jeńców,
opiewających panowanie Twoje, Dawco życia.

Chwała. Odjęta została rozpacz smutku, niewiasty z mirrą spiesznie
przyszły do grobu i widząc Chrystusa zmartwychwstałego z grobu,
głosiły światu.

I teraz. Teotokion: Raduj się, Czysta, widząc Chrystusa, którego
zrodziłaś, w chwale powstałego z martwych po trzech dniach i jako
Matka błagaj Go za światem całym.

Pieśń 8

Hirmos: Stojący pobożnie młodzieńcy, objęci przez pożerający
płomień, pozostali nienaruszeni, śpiewając Bożą pieśń:
Błogosławcie Pana wszystkie dzieła Pańskie i wywyższajcie Go na
wszystkie wieki.

Wszystko, co oddycha, stworzyłeś słowem i przez Żydów zostałeś
dobrowolnie powieszony na drzewie oraz napojony żółcią, co widząc
całe stworzenie zadziwiło się, opłakując szaleństwo pozbawionych
łaski.

Ciebie, Przywódcę i Zbawcę świata, żarłoczna otchłań
przyjęła jako człowieka, a Ty związałeś ją jako Pan i tych,
których drzewo uczyniło winnymi, wskrzesiłeś ze sobą po trzech
dniach z grobu.

Chwała. Nie rozłączyłeś się z łonem Ojca, przyjąwszy z
Dziewicy nasze ciało i dobrowolnie podjąłeś śmierć, złożony w
grobie powstałeś po trzech dniach, Słowo Boże. Przeto Ciebie
opiewamy, jedynego Dawcę życia.

I teraz. Teotokion: Zrodziłaś Syna bez bólów, Czysta, przed
wiekami będącego z Ojcem i Duchem Świętym. Widząc Go wiszącym na
krzyżu bolałaś, ujrzawszy zaś powstałego z grobu rozradowałaś
się na wieki.

Pieśń 9

Hirmos: Stojący pobożnie młodzieńcy, objęci przez pożerający
płomień, pozostali nienaruszeni, śpiewając Bożą pieśń:
Błogosławcie Pana wszystkie dzieła Pańskie i wywyższajcie Go na
wszystkie wieki.

Ciała niebieskie widząc Ciebie, Chryste, wiszącego ciałem na
krzyżu, skryły światło, a łotr teologizuje widząc ziemię całą
drżącą i rozdzieraną zasłonę, i woła: Chwała wielkiej
cierpliwości Twojej, Władco.

Twoje zstąpienie, Królu, zaprawdę było straszliwe dla otchłani,
bowiem bramy i wrzeciądze otchłani starłeś, a wszystkich
więźniów, jacy w niej byli zniewoleni, władczo wskrzesiłeś,
wyznających Ciebie Bogiem.

Chwała. Józef z wiarą zdjął Ciebie, Chryste, martwego z drzewa,
mirrą, olejami i przepaskami z miłością i radością namaściwszy,
wylewał mnóstwo łez i położył w grobie dla zmarłych. Przeto z
nim Ciebie wielbimy.

I teraz. Teotokion: Raduj się, Czysta, widząc z martwych powstałego
w chwale Twego Syna i Boga, przez niewiasty z mirrą, świętych
apostołów wraz z Józefem i Nikodemem sławionego, a my wielbimy
Ciebie, Przeczysta.

W poniedziałek piątego tygodnia po święcie Paschy.

Trójpieśń z akrostychem: Chwała Bogu naszemu. Ton 4.

Pieśń 1

Hirmos: Zrodzony z Dziewicy Boże, zatop w głębi beznamiętności
mocnych wodzów grzechu, abym Tobie przez trzy właściwości duszy
jak na cymbałach w umartwieniu ciała zwycięską zaśpiewał
pieśń.

Związałeś wrażą zgubną władzę więzami, które
przecierpiałeś dla nas, Przyjacielu człowieka. Krzyżem Twoim
pojednałeś rozproszonych, Panie, i zniszczyłeś mur wrogości.
Przeto opiewamy Ciebie.

Panie, jak przepowiedziałeś przed męką, powstałeś władczo,
zniewoliwszy jako Bóg królestwa otchłani i podniosłeś wszystkich
od wieków w nich śpiących, wysławiających Ciebie.

Chwała. Chór Bożych sług dziwił się widzeniu i obrazowi niewiast
z mirrą, od nich nauczył się: Oto Chrystus zmartwychwstał, idąc
głoście uczniom płaczącym i łkającym.

I teraz. Teotokion: Zajaśniał z martwych jak piękny Oblubieniec,
Czysta, wcielony w Twoje łono, co przewyższa rozum dobrocią. Przeto
z apostołami widząc Go, sławiłaś Jego zmartwychwstanie po trzech
dniach.

Pieśń 8

Hirmos: Wybawco wszystkich wszechmocny, pośród płomieni
przyszedłeś zraszając wielbiących Ciebie i nauczyłeś ich
śpiewać: Wszystkie dzieła błogosławcie, śpiewajcie Panu.

Dobrowolnie rozpostarłeś na krzyżu swoje przeczyste dłonie, wielce
cierpliwy, objąłeś wszystkich i wybawiłeś z ręki wroga, przeto z
bojaźnią Ciebie sławimy.

Gdy dobrowolnie zostałeś złożony w grobie, swoim powstaniem z
martwych podniosłeś śpiących od dawna w grobach, z bojaźnią
wołających: Błogosławcie Pana wszystkie dzieła Pańskie.

Przedziwne i sławne cuda czyniłeś Chryste Twoim słowem, a
zgromadzenie hebrajskie widząc Ciebie osądza na śmierć, będącego
Życiem wszystkim, łaskawy Panie.

Chwała. Przez czterdzieści dni, Chryste, jawnie przebywałeś z
mądrymi i czcigodnymi apostołami, przekonując o Bożej
Opatrzności, którą zbawiłeś świat śpiewający Tobie.

I teraz. Teotokion: Twoje zrodzenie budzi bojaźń, Nieskalana, przez
które wszyscy zostaliśmy wybawieni ze strasznego upadku, wołając:
Raduj się, wszystkich ludzi Orędowniczko, raduj się upadłego
świata wezwanie.

Pieśń 9

Hirmos: Ewa słabością nieposłuszeństwa sprowadziła klątwę, Ty
zaś Dziewico Bogurodzico owocem noszenia w łonie zrodziłaś światu
błogosławieństwo, przeto wszyscy Ciebie wysławiamy.

Dobrowolnie zostałeś rozciągnięty na krzyżu i słońce widząc
Ciebie, Najłaskawszy, z lękiem skryło promienie i zachwiały się
fundamenty ziemi, kamienie rozpadły się i rozdarła się zasłona
świątyni, Władco.

Dawno temu Józef namaścił Ciebie i owinąwszy całunem złożył w
nowym grobie, będącego Życiem wszystkich, a Ty zmartwychwstałeś
po trzech dniach, opustoszywszy królestwa otchłani mocą Bożą,
Wszechmogący.

Chwała. Widziany byłeś przez apostołów, powstawszy z grobu po
trzech dniach, i zawołałeś: Idźcie, przyjaciele i uczniowie moi,
głoście we wszystkich narodach, że widzieliście cuda i moją moc
nie do opowiedzenia.

I teraz. Teotokion: Martwego wdychającego życie, gdy zobaczyła
Nieskalana z grobu powstałego w chwale, napełniła się radością,
wołając: Synu mój i Boże mój, wysławiam Twoje uniżenie nie do
opowiedzenia.

We wtorek piątego tygodnia po święcie Paschy.

Trójpieśń z akrostychem: Hymnodia Józefa. Ton 4.

Pieśń 2

Hirmos: Patrzcie, patrzcie, że ja jestem Bogiem, który z manny
uczynił deszcz i z kamienia wytoczył dawno temu wodę memu ludowi na
pustyni, prawicą potężną i mocą moją.

Mojżesz dawno temu na górze synajskiej wzniósł węża
przedstawiając Twoje ukrzyżowanie, za nas ukrzyżowanego i
wybawiającego ludzi z wrogości węża i jadu, kruszącego zgubną
dla wszystkich głowę.

Mirrę niosąc ze łzami, gorliwe niewiasty biegły wcześnie rano,
jak mówi natchniony, i ujrzały młodzieńca w błyszczącej postaci
i szacie, i przeraziły się.

Chwała. Ciebie, uzdrawiającego słowem choroby, uleczającego
paralityków i wskrzeszającego martwych, Słowo, ludzie hebrajscy
osądzili na śmierć. A Ty zmartwychwstałeś jako Bóg Mocny w
potędze, zniszczywszy królestwo otchłani.

I teraz. Teotokion: Nadprzyrodzony Bóg objawił się wcielony w
niewypowiedziany sposób w Twoje łono, Przeczysta, i został
policzony z martwymi, będąc życiem wszystkich, zmartwychwstał
władczo. Widząc Go napełniłaś się radością, wysławiając Go.

Pieśń 8

Hirmos: W ogniu płomiennym stoją przed Tobą cherubini i serafini,
Panie, i całe stworzenie śpiewa Tobie piękną pieśń: Śpiewajcie,
błogosławcie, ludzie wywyższajcie Chrystusa, jedynego Stworzyciela,
na wszystkie wieki.

Panie, który krzyżem podarłeś rękopis grzechów Adama, teraz
wytoczyłeś nam błogosławieństwo, dobrowolnie stawszy się
przekleństwem, Chryste. Przeto Ciebie błogosławimy zawsze na wieki.

Zgromadzenie uczniów zobaczyło Ciebie, Panie, powstałego z
martwych, i napełniło się tajemnym pocieszeniem, a Ty do nich
zawołałeś: Widząc Boga Dawcę życia, idźcie i głoście mnie,
Króla wszystkich.

Chwała. Opiewamy Twoje czcigodne ukrzyżowanie, łaskawy Zbawco,
wysławiamy pogrzeb i budzące bojaźń zmartwychwstanie z wiarą,
przez które zostaliśmy rozwiązani z nienaruszalnych więzów,
Chryste Boże wszystkich.

I teraz. Teotokion: Widząc powstałego z martwych Jezusa, który
wcielił się w Ciebie w sposób przewyższający słowa, czysta
Władczyni, zawołałaś: Jakże piękna jest dobroć Twoja, Synu
mój, ze względu na którą teraz Adam powrócił do dawnego piękna.

Pieśń 9

Hirmos: Albowiem uczynił mi rzeczy wielkie, Mocny, i święte imię
Jego, a miłosierdzie Jego z pokolenia na pokolenia nad tymi, którzy
się Go boją.

Gdy podniesiony zostałeś na drzewie przygwożdżony do krzyża,
ciała niebieskie skryły światło, zatrzęsła się ziemia i
będący w więzach otchłani zostali uwolnieni, Zbawco.

Chryste, skruszyłeś bramy i więzy śmierci, zmartwychwstałeś
władczo w chwale, pochwyciwszy dawnych więźniów otchłani, jako
Boga wysławiających Ciebie.

Chwała. Ziemia tryumfuje i niebo świętuje zmartwychwstanie Stwórcy
wszystkich, przez które wybawił nas, wysławiających Go, z więzów
i śmierci.

I teraz. Teotokion: Zorzami Twojej Światłości, Bogurodzico,
rozpędź mgłę mojej niewiedzy, abym z wiarą nieustannie
wysławiał Twoje cuda.

W czwartek piątego tygodnia po święcie Paschy.

Trójpieśń z akrostychem: Pieśń Bogu należy się. Ton 4.

Pieśń 4

Hirmos: Ze względu na umiłowanie swego obrazu, Szczodry, stałeś na
Twoim krzyżu i poddawały się Tobie narody: Ty bowiem jesteś,
Przyjacielu człowieka, naszą mocą i chwałą.

Gdy dobrowolnie zostałeś podniesiony na drzewie, wtedy ziemia, góry
i pagórki zakołysały się z lęku, widząc Ciebie cierpiącego,
Szczodry i wielce cierpliwy.

Otchłań ulękła się Twego zstąpienia, Zbawco, i szybko
wypuściła martwych, których miała, wysławiających Twoją
niewypowiedzianą moc.

Chwała. Nierozumne zgromadzenie żydowskie widząc Ciebie, Szczodry,
dającego wzrok ślepym, zabija będącego Życiem i
zmartwychwstaniem.

I teraz. Teotokion: Widząc Twego Syna powstałego z grobu, Dziewico,
z apostołami radowałaś się, Czysta. Z nimi też Ciebie sławimy.

Pieśń 8

Hirmos: Wszystkie dzieła Boże i całe stworzenie błogosławcie
Pana, albowiem ludziom na ziemi zajaśniała Światłość i
oświeciła cały świat, dała światu życie wieczne, śpiewajcie
ludzie i wywyższajcie Go na wieki.

Widząc Ciebie na krzyżu dobry łotr wołał: Wspomnij mnie, Władco,
zadziwiłem się Twoją mocą i przewyższającą rozum Twoją
przedziwną Opatrznością.

Ukazałeś się niewiastom Chryste, mówiąc: „Radujcie się”,
jako Przyjaciel człowieka miłościwie utulając smutek i radosnymi
czyniąc ludzi przez Twoje powstanie.

Chwała. Dawno temu ślepemu od urodzenia podarowałeś światło,
Dawco Światłości, Jezusie. Tak otwórz i moje źrenice serca, abym
zrozumiał światłość nakazów Twoich.

I teraz. Teotokion: Wybaw mnie z ognia gehenny i wiecznego osądzenia,
Czysta, wycisz myśli moich okropne fale i skieruj do cichej przystani
życia.

Pieśń 9

Hirmos: Kamień nie ręką odsieczony od niesieczonej góry, z Ciebie,
Dziewico, został odsieczony węgielny, Chrystus, który połączył
dalekie natury, przeto weseląc się, Ciebie Bogurodzico uwielbiamy.

Wyciągnąłeś dłonie na drzewie, uleczając ze zgubnego zniszczenia
duszy rękę, która pierwsza wyciągnęła się do drzewa po pokarm.
Przeto sławimy niezgłębioną Opatrzność Twoją.

Skruszyłeś bramy i wrzeciądze śmierci zstąpieniem Twoim,
wszystkie królestwa otchłani opustoszyłeś Twoją mocą, Zbawco, i
zmartwychwstałeś po trzech dniach oświecając świat.

Chwała. Powiedziałeś, Zbawco, zjawiwszy się Twoim świętym
apostołom po zmartwychwstaniu: Przebiegając z wiarą świat
głoście, że we mnie widzieliście przedziwne i niewypowiedziane
tajemnice.

I teraz. Teotokion: Wraz z niewiastami z mirrą widziałaś Chrystusa
powstałego i zamieniwszy płacz na radość sławiłaś Go. Przeto
Ciebie, Bogurodzico, donośnie uwielbiamy.

W piątek piątego tygodnia po święcie Paschy.

Trójpieśń z akrostychem: Chwała Bogu. Amen. Ton 4.

Pieśń 5

Hirmos: Ulękło się wszystko Bożej Chwały Twojej, Ty bowiem
nieznająca małżeństwa Dziewico nosiłaś w łonie nad wszystkimi
Boga i zrodziłaś Przedwiecznego Syna, dającego pokój wszystkim
opiewającym Ciebie.

Związany i przygwożdżony na drzewie, Władco, wyzwoliłeś mnie z
więzów grzechu i przygwoździłeś do miłości Twojej. Przeto z
wdzięcznością opiewam Twój majestat i niewypowiedzianą moc.

Gdy zjawiłeś się w otchłani, Zbawco, dawno temu osądzony Adam
został wyzwolony z osądzenia i wieloletnich więzów, wołając:
Chwała niezwykłej Twojej łaskawości, Słowo, Jezusie wielce
miłosierny.

Chwała. Anioł przedziwnie zjawił się niewiastom, siedząc
wewnątrz grobu, i ogłosił: Kogóż przyszliście tak wcześnie
szukać? Chrystus zmartwychwstał, uśmierciwszy śmierć.

I teraz. Teotokion: Święta, Nieskalana, która zrodziłaś
Świętego spoczywającego w świętych, gdy ujrzałaś Go
zajaśniałego z grobu jak Oblubieńca z pałacu, w pieśniach
wysławiałaś Jego uniżenie.

Pieśń 8

Hirmos: Pobożne dzieci w ognistym piecu zostały zbawione przez
zrodzenie Bogurodzicy, wtedy zwiastowane przez obraz, a teraz
spełnione. Ono to podnosi wszystkich śpiewających: Wszystkie
dzieła Pańskie, śpiewajcie Panu i wywyższajcie Go na wieki.

Odbudowując omroczoną naturę w Adamie, wyciągnąłeś dłonie
przygwożdżony na drzewie i przebijany w bok, Przyjacielu człowieka.
Przeto wielką łaskawość Twoją wysławiamy na wszystkie wieki.

Gdy ujrzała Ciebie otchłań zniewalającego jej królestwa,
uśmiercana lękiem przed Tobą, Słowo, oddała wszystkich dawno temu
pochłoniętych martwych, wołających: Panu śpiewajcie dzieła i
wywyższajcie Go na wieki.

Anioł siedzący na kamieniu zawołał do płaczących niewiast z
mirrą: Idąc ogłoście uczniom zmartwychwstanie Dawcy życia.
Zaprawdę bowiem powstał, zrzuciwszy niewolę otchłani i starłszy
złość diabła.

Chwała. Triadikon: Sławiąc Ciebie, jedynego naturą, głoszę
Trójcę Osób, jedno Bóstwo, Ojca niemającego początku, Syna i
Ducha Świętego, zawsze wołając: Panu śpiewajcie dzieła i
wywyższajcie Go na wieki.

I teraz. Teotokion: Gdy Bóg zjawił się z Ciebie, Dziewico, nie
naruszył znaków dziewictwa, także samo powstają pozostawił
nienaruszone opieczętowane kamienie. Widząc Go napełniłaś się
radością, błogosławiąc Jego Boską moc na wszystkie wieki.

Pieśń 9

Hirmos: Każdy zrodzony z ziemi niech się rozraduje duchem
oświecany, niech tryumfuje bezcielesnych rozumów natura, wielbiąc
święty tryumf Bogurodzicy, i niech woła: Raduj się,
błogosławiona Bogurodzico, czysta zawsze Dziewico.

Dobrowolnie wstąpiłeś na wysokość krzyża, wielce cierpliwy,
przyciągnąłeś człowieka z przepaści zguby ku Światłości. Gdy
zostałeś złożony w grobie będąc Życiem, Chryste,
podźwignąłeś śpiących w grobach przez czcigodne i chwalebne
powstanie Twoje.

Chór niewiast przyniósł Tobie mirrę, Przywódcy życia, i
ujrzawszy Ciebie powstałego głosi uczniom zmartwychwstanie, razem
zgromadzonym i płaczącym, którzy widząc Ciebie napełnili się
oświeceniem i radością.

Chwała. Słońce Chryste, w otchłani byłeś z duszą jako Bóg, i
śpiącym tam skowanym od wieków zajaśniała Twoja Światłość i
świętym zmartwychwstaniem Twoim wskrzesiłeś opiewających Twoją
łaskawość.

I teraz. Teotokion: Zrodziłaś Boga noszącego wszystko, Dziewico,
który stał się człowiekiem z łaskawości, otoczona przez Boga
radością. Módl się do Niego gorliwie, aby oświecił nasze serca,
prawdziwie Ciebie błogosławiących jako czystą Bogurodzicę.

W sobotę piątego tygodnia po święcie Paschy.

Czwórpieśń z akrostychem: Śpiewam pieśń czwartą. Ton 4.

Pieśń 6

Hirmos: Z pieśniami pochwalnymi będę przynosił Tobie, Panie, dary,
woła do Ciebie Kościół, oczyściwszy się z krwi pogańskich ofiar
krwią, która z miłosierdzia Twego wypłynęła z Twego boku.

Wyciągnąłeś na krzyżu przeczyste Twoje dłonie i ukrzyżowałeś
duchowego Ameleka Bożą mocą Twoją, świat wybawiłeś z niewoli,
Chryste Boże nasz.

Skruszywszy otchłań swoim budzącym bojaźń zstąpieniem, Chryste,
i pochwyciwszy Bożą mocą trzymanych przez nią więźniów,
zmartwychwstałeś z grobu po trzech dniach jako Bóg.

Chwała. Gdy niewiasty przyszły na grób namaścić Ciebie, bezcenną
mirrę, zawołał do nich anioł: Nie płaczcie, powstał Pan,
którego szukacie.

I teraz. Teotokion: Nie płacz, Bogurodzico Dziewico, Syn Twój
zmartwychwstał bowiem jako Bóg z grobu po trzech dniach. Raduj się
i módl do Niego, aby zbawił nas.

Pieśń 7

Hirmos: Ty, który wybawiłeś w ogniu Abrahamowe Twoje dzieci i
zabiłeś Chaldejczyków, aby sprawiedliwość sprawiedliwie
pochwycić, wysławiany Panie Boże ojców naszych, błogosławiony
jesteś.

Na miejscu czaszki ze względu na nas powieszony zostałeś na krzyżu
pośród łotrów i zniszczyłeś na tym miejscu władcę ciemności,
wszechmocny Panie, Boże ojców naszych, błogosławiony jesteś.

Włócznią przebity w bok, wytoczyłeś nam, Dawco życia, ze
źródła zawsze wypływającego Twoją Bożą krew, Chryste,
wołającym: Wysławiany Panie Boże ojców, błogosławiony jesteś.

Chwała. Anioł w jaśniejącej szacie zawołał do płaczących
niewiast: Dlaczego z wonnościami szukacie jako zmarłego Chrystusa,
który ma władzę życia? Zmartwychwstał, jak i powiedział przed
męką.

I teraz. Teotokion: Ten, który trzyma całe stworzenie i krańce
ziemi, z Ciebie przyjął ciało, Czysta, i zechciał za nas umrzeć.
Widząc Go zmartwychwstałego w chwale z grobu, rozradowałaś się.

Pieśń 8

Hirmos: Daniel w jamie rozpostarł ręce i zagrodził otwarte paszcze
lwów, moc zaś ognia ugasiwszy i przepasawszy się cnotą
młodzieńcy wołali: Błogosławcie wszystkie dzieła Pańskie, Pana.

Raną Twoją, Władco, uleczyłeś całą ludzkość, Zbawco,
przecierpiawszy zaś śmierć wyzwoliłeś nas ze zniszczalności
Twoją śmiercią, Dobry, i nas uczyniłeś nieśmiertelnymi,
wołających: Wszystkie dzieła Pańskie śpiewajcie Panu i
wywyższajcie Go na wieki.

Weselcie się wszyscy ludzie, cała ziemia niech się teraz raduje z
niebiosami. Dawca życia Pan powstał bowiem z grobu, wskrzesiwszy
naszą naturę, wołającą: Błogosławcie wszystkie dzieła
Pańskie, śpiewajcie Panu i wywyższajcie Go na wieki.

Chwała. Związałeś prześladowcę zstąpieniem Twoim, Chryste, a
złożony w grobie podźwignąłeś wszystkich martwych, dziękczynnie
śpiewających Tobie, Dobroczyńcy wszystkich i wszechwładcy:
Błogosławcie wszystkie dzieła Pańskie Pana i wywyższajcie Go na
wieki.

I teraz. Teotokion: Chcąc rozwiązać klątwę Adama upadłego w
raju, Czysta, wszechmocny Pan wcielił się w Ciebie, Przeczysta,
został ukrzyżowany i pogrzebany. Zmartwychwstał zbawiając nas, z
miłością śpiewających Tobie, Mario, Boża Oblubienico.

Pieśń 9

Hirmos: Ewa słabością nieposłuszeństwa sprowadziła klątwę, Ty
zaś Dziewico Bogurodzico owocem noszenia w łonie zrodziłaś światu
błogosławieństwo, przeto wszyscy Ciebie uwielbiamy.

Przez podniesienie Ciebie na krzyżu, wielce cierpliwy, rozdarta
została zasłona, słońce skryło promienie i rozpadły się
kamienie, wskazując na niesprawiedliwe zabicie, które dobrowolnie
przecierpiałeś, Zbawco, za rodzaj ludzki.

Przebity włócznią na drzewie, Jezusie Przyjacielu człowieka,
uleczyłeś zranionego w raju przez przestępstwo Adama, wielce
cierpliwy. Położony zaś pośród umarłych jako nieśmiertelny
wyprowadziłeś wszystkich śpiewających Tobie.

Chwała. Wszystko trzymasz w dłoni i jej ruchem urządzasz ziemię,
jakże więc wśród martwych zostałeś policzony będąc
nieśmiertelnym, chcąc wybawić zranionych przez ukąszenie węża,
Tobie śpiewamy jako Przyjacielowi człowieka.

I teraz. Teotokion: Widząc Twego Syna martwego i nagiego, wiszącego
na drzewie, bolałaś, gdy zaś ujrzałaś Go zmartwychwstałego po
trzech dniach, natychmiast rozradowałaś się jako Matka, módl się
za czczących Ciebie z wiarą, Nieskalana.

W poniedziałek szóstego tygodnia po święcie Paschy.

Trójpieśń z akrostychem: Chwała Bogu przynależy. Ton 5.

Pieśń 1

Hirmos: Śpiewajmy Panu, który uczynił przedziwne cuda w Czerwonym
Morzu, zwycięską pieśń, albowiem się wysławił.

Przez Twój czcigodny krzyż, Panie, zostaliśmy wybawieni z dawnej
klątwy. Przeto sławimy Twoją dobroć.

Dobrowolnie ukrzyżowany powstał, zniewolił wszystkie skarbnice
śmierci, Chrystus Zbawca nasz, Jego wysławiamy.

Chwała. Widząc dziwnie jaśniejącą postać anioła niewiasty z
mirrą dowiedziały się o zmartwychwstaniu Stwórcy i napełniły
się radością.

I teraz. Teotokion: Byłaś wschodem Słońca Sprawiedliwości,
Dziewico Przeczysta, przez które wybawiliśmy się z ciemności
niewiedzy.

Pieśń 8

Hirmos: Stwórcy stworzeń, którego lękają się aniołowie,
śpiewajcie ludzie i wywyższajcie na wszystkie wieki.

Widząc Boga krzyżowanego ciałem, słońce omroczyło się i ziemia
zadrżała, kamienie rozpadły się.

Chrystus powstał z martwych po trzech dniach i podniósł ze sobą
wszystkich siedzących w ciemności i cieniu śmierci.

Po Twoim zmartwychwstaniu ukazałeś się apostołom, Szczodry, i
napełniłeś ich niewypowiedzianą radością.

Chwała. Nieustannie śpiewajmy Trójcy, Ojcu najświętszemu, Słowu
zawsze będącemu i Duchowi Bożemu niestworzonemu.

I teraz. Teotokion: Wybaw nas z męki i wiecznego osądzenia,
śpiewających Tobie, czysta Bogurodzico.

Pieśń 9

Hirmos: Ciebie, błogosławioną między niewiastami i
pobłogosławioną przez Boga rodzaj ludzki w pieśniach uwielbia.

Wyciągnąłeś dłonie na krzyżu, aby zdobyć mnie, rozciągniętego
przez liczne kłamstwa oszusta, Szczodry.

Wszystko wskrzesiłeś ze sobą, Dobry, zstąpiłeś w bramy
otchłani, Chryste, i podniosłeś ze sobą opiewających moc Twoją,
Przyjacielu człowieka.

Chwała. Wytoczyłeś martwym życie, Chryste, zmartwychwstałeś po
trzech dniach, i wzniosłeś się w chwale, gdy patrzyli na to
czcigodni uczniowie.

I teraz. Teotokion: Twego Syna i Boga wszystkich uczyń dla nas
miłosiernym, Przeczysta Dziewico, z wiarą Tobie śpiewających.

We wtorek szóstego tygodnia po święcie Paschy.

Trójpieśń z akrostychem: Pieśń Józefa. Ton 5.

Pieśń 2

Hirmos: Patrzcie, patrzcie, że ja jestem Bogiem, który ze swej woli
przyoblekł się w ciało, aby wybawić Adama, który przez oszustwo
węża wpadł w przestępstwo.

Jak dawno temu Mojżesz podniósł węża, tak zostałeś podniesiony
na drzewie, Szczodry, przepędzając oszukańczego wroga jad żmijowy
i złość oraz zbawiając nas.

Chwała sławie Twojej, wysławiony Jezusie, spocząłeś bowiem
dobrowolnie w grobie jako martwy i zmartwychwstałeś jako Bóg,
podnosząc cały świat przez Twoje powstanie jako wszechmocny.

Chwała. Oto Dawca życia powstał z martwych – dawno temu
jaśniejący anioł zawołał do niewiast – nie płaczcie już
więcej, lecz ogłoście apostołom Jego powstanie.

I teraz. Teotokion: Święty Panie, zrodzony z czcigodnej Dziewicy,
dobrowolnie ukrzyżowany i pogrzebany, powstałeś z martwych, dla Jej
modlitw ześlij wszystkim Twoje miłosierdzie.

Pieśń 8

Hirmos: Stwórcy stworzeń, którego lękają się aniołowie,
śpiewajcie ludzie i wywyższajcie na wszystkie wieki.

Wysławiamy, Chryste, Twój pogrzeb na trzy dni i chwalebne
zmartwychwstanie, zawsze z wiarą wychwalajmy.

Wysławiajmy Chrystusa ukrzyżowanego za nas i złożonego w grobie,
który swoim zmartwychwstaniem oświecił świat.

Chwała. Słońce niezachodzące, Chryste pogrzebany i powstały z
martwych, oświeć myśli wszystkich nas, abyśmy nieustannie Ciebie
sławili.

I teraz. Teotokion: Módl się, Bogurodzico Dziewico, do wcielonego w
Ciebie Słowa, aby ulitował się nad nami, pokornymi.

Pieśń 9

Hirmos: Wielbimy, Chryste, Twoją nieskalaną Matkę czcigodną,
albowiem w nadprzyrodzony sposób zrodziła Ciebie ciałem, wybawiaj
nas z wszelkiego oszustwa i zniszczenia.

Jak baranek na zabicie zostałeś przyprowadzony, Władco Chryste
Boże, i ranami Twoimi, które dobrowolnie przecierpiałeś,
zraniłeś mnóstwo złych biesów.

Skruszone zostały wrzeciądze otchłani przez przyjście Twoje,
Chryste, i od wieków zniszczali powstali, opiewając Ciebie jako
zwycięzcę rządzącego wszystkimi.

Chwała. Święte Twoje powstanie z grobu, Chryste, jest życiem,
wniebowstąpienie zaś zawsze jest radością, którego wigilię z
wiarą wszyscy teraz świętujemy.

I teraz. Teotokion: Rodząc nam Światłość ze Światłości,
przeczysta Dziewico, zniszczyłaś ciemność bezbożnictwa. Przeto
wszyscy zrodzeni z ziemi z wiarą Ciebie wielbimy.

W piątek szóstego tygodnia po święcie Paschy.

Trójpieśń. Ton 4.

Pieśń 5

Hirmos: Niegodni nie ujrzą Twojej chwały, Chryste, a my Tobie
Jednorodzony, Chwały Ojca jaśnienie Bóstwa, od poranku czuwając i
śpiewamy Tobie, Przyjacielu człowieka.

Wstępując z ziemi na niebiosa nie byłeś odłączony od Ojca, i
zasiadając, Władco, z Duchem posłałeś Go uczniom z niebios,
Pocieszyciela.

Gdy ujrzały Ciebie zastępy bezcielesnych, Jezu, z ciałem
wstępującego na niebiosa, radując się dziwiły się ogromnemu
Twemu uniżeniu dla ludzi, Panie.

Chwała. Naszą zniszczałą naturę posadziłeś na tronie Ojcowskim
i upiększyłeś, Panie, z którą masz przyjść sądzić świat,
Wszechmocny.

I teraz. Teotokion: Czystą i najczystszą uczcijmy duchowo, piękno
Jakuba, i pobożnie śpiewajmy upiększonej Bożymi cnotami jako Matce
Boga naszego.

Pieśń 8

Hirmos: Wybawco wszystkich wszechmocny, pośród płomieni
przyszedłeś zraszając wielbiących Ciebie i nauczyłeś ich
śpiewać: Wszystkie dzieła błogosławcie, śpiewajcie Panu.

Zniszczywszy mur wrogości pogodziłeś umarłych z Twoim Ojcem i
wstąpiwszy przywiodłeś ciało, które przyjąłeś, Słowo
niemające początku, ponad zasady i moce.

Noszony na ramieniu cherubinów wzniosłeś się w chwale gdy patrzyli
uczniowie Twoi, Panie, i wołali nieustannie: Wszystkie dzieła
Pańskie śpiewajcie Panu i wywyższajcie Go na wieki.

Chwała. Błogosławiąc uczniów wzniosłeś się na wysokości,
Chryste, posłałeś im Pocieszyciela, śpiewającym i jednomyślnie
wołającym: Wszystkie dzieła Pańskie śpiewajcie Panu i
wywyższajcie Go na wieki.

I teraz. Teotokion: Powszechne oczyszczenie wiernych, gotowa pomoc dla
ludzi i most do Stwórcy, przeprowadzający wszystkich ku zbawieniu,
Bożą Matkę sławimy.

Pieśń 9

Hirmos: Ewa słabością nieposłuszeństwa sprowadziła klątwę, Ty
zaś Dziewico Bogurodzico owocem noszenia w łonie zrodziłaś światu
błogosławieństwo, przeto wszyscy Ciebie wysławiamy.

Z góry Oliwnej obłok przyjął Ciebie jak tron, Chryste, gdy
patrzyli na to wszyscy Boży Twoi uczniowie i z bojaźnią wołali do
Ciebie: Nie zostawiaj sierotami tych, których umiłowałeś ze
względu na niewypowiedziane miłosierdzie.

Zstąpiłeś najpierw bez ciała, wstąpiłeś nosząc ciało, które
przyjąłeś. Z lękiem otworzyły się przed Tobą bramy niebios i
rozumy niebieskie patrząc dziwiły się, mówiąc: Chwała Twemu
zstąpieniu ze względu na nas.

Chwała. Dlaczego stoicie patrząc na budzące bojaźń wstępowanie?
– dawno temu aniołowie powiedzieli do Bożych uczniów – Jak
widzicie Go wstępującego, tak i przyjdzie na ziemię z
niewypowiedzianą chwała sądzić wszystkich.

I teraz. Teotokion: W obecności Bożych uczniów, Przeczysta,
widziałaś wstępującego z ziemi, którego zrodziłaś i wołałaś:
Wstępujesz do Ojca niemającego początku, chwałą Twoją wszystko
napełniając, wysławiany jedyny Panie.

W sobotę szóstego tygodnia po święcie Paschy.

Czwórpieśń. Ton 8.

Pieśń 6

Hirmos: Modlitwę wyleję przed Panem i Jemu opowiem troski moje,
albowiem pełna jest zła dusza moja i życie moje przybliżyło się
do otchłani, przeto modlę się jak Jonasz: Wyprowadź mnie, Boże,
ze zniszczenia.

Napełniwszy będących na ziemi chwałą Twoją, wzniosłeś się z
chwałą niewypowiedzianą i Ojcu przyniosłeś ciało, w które z
miłosierdzia do nas przyoblokłeś się. Zaśpiewały Tobie moce
niebios, jedyny Przyjacielu człowieka.

Podnieście się bramy niebios i przyjmijcie Boga noszącego ciało
– wołały duchowe moce podporządkowując się – Kim jest Ten, o
którym mówicie, i nieustannie przynosicie Mu chwałę jako Stwórcy
wszystkiego?

Chwała. Patrząc na budzące bojaźń wstępowanie Słowa uczniowie
wołali: Poślij nam Najświętszego Ducha i nie pozostawiaj sierotami
sług Twoich, znających Ciebie, prawdziwego Boga i człowieka
bezgrzesznego.

I teraz. Teotokion: Przebóstwiłeś ludzką naturę w
niewypowiedziany sposób zrodziwszy się z Dziewicy, Ojca Jednoistotne
Słowo i wzniosłeś się w chwale. Daj pokój Twym uczniom i światu
obfite miłosierdzie.

Pieśń 7

Hirmos: Dzieci hebrajskie w piecu odważnie zdeptały płomień i
ogień zamieniły w rosę, wołając: Błogosławiony jesteś, Panie
Boże, na wieki.

Mękę i śmierć przecierpiałeś, i zmartwychwstałeś po trzech
dniach, jak i powiedziałeś, i wstąpiłeś na niebiosa, a uczniowie
śpiewali Tobie, Panie Boże, na wieki.

Ześlij nam, Szczodry, jak obiecałeś, Ducha Najświętszego, wołali
mądrzy uczniowie, obdarzającego mądrością wszystkich wierzących
na wieki.

Chwała. Zaklaszczcie w dłonie, narody, zakrzyknijcie Bogu w
radości. Chrystus wzniósł się na niebiosa i siedzi w chwale po
prawicy jako współtronujący z Ojcem na wieki.

I teraz. Teotokion: Nie opuściwszy łona Ojca w łonie Twoim Słowo
spoczęło, wybawiając nas z bezmyślności, Dziewico, śpiewających
Panu Bogu na wieki.

Pieśń 8

Hirmos: Siedmiokroć rozpalił piec chaldejski prześladowca z
wrogości dla pobożnych, mocą zaś lepszą zbawieni widząc to, do
Stwórcy i Wybawiciela wołali: Dzieci błogosławcie, kapłani
zaśpiewajcie, ludzie wywyższajcie na wszystkie wieki.

Przybrawszy się – jak jest napisane – w obce sobie, co
przewyższa rozum, i cierpieniami wszystkim wiernym dając
niecierpiętliwość, z ziemi wstępuje, teraz staje przed obliczem
Ojca, wobec aniołów, archaniołów, trony i panowań. Jego
wysławiany na wszystkie wieki.

Aniołowie w białych szatach stanęli przed apostołami, zdumionymi
nowym widzeniem Twego wniebowstąpienia, Słowo Ojca niemającego
początku, mówiąc: Dlaczego patrzycie na wysokości, dziwiąc się?
Jezus znowu przyjdzie w sposób, jaki widzicie, aby sądzić świat.

Chwała. Wszystko spełniwszy, Panie, jako Bóg niezmienny
wstąpiłeś z ciałem na niebiosa, przy podporządkujących się
Tobie mocach anielskich i radośnie sławiących Ciebie uczniach, z
bojaźnią śpiewających: Kapłani zaśpiewajcie, ludzie
wywyższajcie na wszystkie wieki.

I teraz. Teotokion: Bogurodzico czysta, oczyść rany duszy mojej i
strupy mego grzechu, źródła wylewając z boku Twego Dziecka i
oczyszczające strumieniami. Do Ciebie bowiem wołam i do Ciebie
przypadam, Ciebie przyzywam, jedyną Wybawicielkę.

Pieśń 9

Hirmos: Ulękło się każde ucho słysząc o niewypowiedzianym Twoim
uniżeniu, albowiem Najwyższy dobrowolnie zstąpił aż do ciała z
dziewiczego łona, stał się człowiekiem, przeto uwielbiamy, wierni,
najczystszą Bogurodzicę.

Podnieście duchowe bramy, moce niebios, przyszedł Król nasz,
przyjąwszy śmiertelną naturę i wstępuje będąc Bogiem i
człowiekiem do swego Ojca, czyniąc rzeczy budzące bojaźń i
przesławne.

Śpiewajcie wszyscy rozumnie, zakrzyknijcie Bogu, który uczynił
rzeczy przesławne i wstąpił na niebiosa, zesłał Świętego Ducha
apostołom, oświecającego nas, wysławiających Bóstwo Jego.

Chwała. Otchłań została zniszczona przez pogrzeb i ludzie
otrzymali powstanie przez Twoje zmartwychwstanie, oświecona została
ziemia i niebiosa wstąpieniem Twoim, Chryste, jedyny niezmienny i
wszechmocny, dawco dóbr i Zbawicielu nasz.

I teraz. Teotokion: Ze wszystkimi aniołami przynosimy Tobie słowa
Gabriela: Raduj się, upragniony pałacu Króla. Raduj się, Dziewico,
która ziemię połączyłaś z niebem, przez którą zbawiamy się,
znając Ciebie jako czystą Bogurodzicę.

W poniedziałek siódmego tygodnia po święcie Paschy.

Trójpieśń. Ton 1.

Pieśń 1

Hirmos: Twoja zwycięska prawica wspaniale wysławiła się w mocy,
ona bowiem, o Nieśmiertelny, jako wszechmocna starła przeciwników i
otworzyła Izraelitom nową drogę na głębokości morza.

Twoje wspaniałe zstąpienie na ziemię, wtedy niezrozumiałe dla
aniołów, gdy wstępujesz na niebiosa teraz poznają, mówiąc: Kto
jest tym Królem Mocy?

Dobrowolnie przecierpiałeś ukrzyżowanie, Chryste,
zmartwychwstałeś po trzech dniach, wstąpiłeś na niebiosa,
uczniowie zaś patrzyli i dziwili się przewyższającej rozum mocy
Twojej.

Chwała. Obłoki podporządkowują się Twemu wstępowaniu przez
Twoją wszechmocną wolę, Niedocieczony, gdy z góry Oliwnej teraz
wzniosłeś się w górę na wysokości, niesiony przez obłok.

I teraz. Teotokion: Zastępy aniołów niebieskich zaprawdę
przewyższyłaś, Czysta, gdy wcieliło się w Ciebie Słowo Ojca.
Módl się teraz do Niego gorliwie, abyśmy zostali wybawieni z
bezsensownych czynów, Nieskalana.

Pieśń 8

Hirmos: Śpiewajcie Chrystusowi Bogu, który w piecu wybawił dzieci i
morze płomieni przemienił w rosę, i wywyższajcie Go na wszystkie
wieki.

Wstąpiłeś w chwale ku Ojcu Światłości niemającemu początku i
zesłałeś apostołom Ducha Świętego, śpiewajcie, błogosławcie i
wywyższajcie na wszystkie wieki.

Wyśpiewujcie i śpiewajcie Panu, zakrzyknijcie z bojaźnią ojczyzny
ziemskie, wstąpił bowiem dzisiaj w chwale do nieba, zjednoczywszy z
niebiosami na wszystkie wieki.

Chwała. Mężowie galilejscy, dlaczego patrzycie na wysokości z
bojaźnią i tak stoicie? – bezcieleśni mówili do uczniów – W
taki sam sposób jak widzicie, znowu Chrystus przyjdzie w chwale.

I teraz. Teotokion: Zrodziłaś niestworzony niebieski kłos,
karmiący Bożą mocą krańce świata, Dziewico, nasyć spragnioną
pokorną duszę moją.

Pieśń 9

Hirmos: Obraz Twego czystego zrodzenia pokazał Krzew gorejący i
niespalający się, i teraz wygaś w nas piec gwałtownych pokus,
prosimy, abyśmy Ciebie, Bogurodzico, nieustannie wywyższali.

Mękę, ukrzyżowanie i śmierć przecierpiałeś za nas, Bezgrzeszny,
i chwalebnie zmartwychwstałeś, wstąpiłeś do niemającego
początku Ojca Twego, Słowo. Przeto kłaniamy się Tobie,
niedoścignionemu Bogu.

Mojżesz wzywa w Duchu, aby umocniły się moce anielskie, bowiem
Król wszystkich cieleśnie wstępuje z ziemi do wyższych królestw i
umieszcza na tronie Ojcowskim naszą odpadłą naturę.

Chwała. Podnieście się, duchowe bramy – proroczo wołał Dawid w
Duchu – Jednorodzony Syn Boży zakrólował nad wszystkimi narodami
i wstępuje ciałem do Ojca, którego zstępując nie opuścił.

I teraz. Teotokion: Całą słodyczą i pragnieniem jest Twój Syn,
Bóg i Pan, Najświętsza Czysta. Módl się do Niego gorliwie z
wyższymi i bezcielesnymi zastępami, abyśmy wybawili się z goryczy
grzechów zgubnych dla duszy.

We wtorek siódmego tygodnia po święcie Paschy.

Trójpieśń. Ton 2.

Pieśń 2

Hirmos: Patrzcie, patrzcie, to ja jestem wybawiający w morzu i na
pustyni karmiący lud izraelski, wodę z kamienia wytoczyłem ludziom,
aby podnieść dawno temu upadłego i doprowadzić do mnie z
niewypowiedzianego miłosierdzia.

Przebywając z uczniami w ciągu czterdziestu dni po Bożym powstaniu
z grobu, Zbawco, obiecałeś im jawnie posłać Ducha Bożego i
wzniosłeś się w chwale, przedziwnie niesiony na ramieniu
cherubinów.

Podnieście bramy, zrozumcie przesławne rzeczy! – moce duchowe
wołały do wyższych mocy – Król wszystkich nosząc ziemskie
ciało przyszedł do nas, do swego spoczynku, przebóstwiwszy ludzi z
wielkiego miłosierdzia i niezmierzonego współczucia.

Chwała. Wszedłszy w ciemność bezcielesnej natury na skrzydle
wiatru wstępuje Bóg wcielony w Dziewicę, świetlisty obłok na
obłoku świetlistym wstąpi z ziemi na wysokości, a uczniowie
oglądali sławne wniebowstąpienie.

I teraz. Teotokion: Nieuprawiana ziemio, która wydałaś Karmiciela
wszystkich, otwierającego rękę i ze swojej woli nasycającego
wszystko, co żyje, mocy Boża. Umocnij chlebem życia serce osłabłe
przez nasycenie się naszymi złymi upadkami grzesznymi.

Pieśń 8

Hirmos: Złotym posągiem pogardzili po trzykroć błogosławieni
młodzieńcy, widząc niezmienny i żywy obraz Boży, i pośród ognia
śpiewali: Zrealizowane niech śpiewa Panu całe stworzenie i
wywyższa na wszystkie wieki.

Przyjąwszy naturę Adama i przebóstwiwszy ją, Słowo, wzniosłeś
się do pierwotnej Światłości swego Ojca, przy zdziwionych
wszystkich zastępach bezcielesnych, wołających: Śpiewajcie Panu i
wywyższajcie Go na wieki.

Chwała. Eliasz przedstawiając Twoje budzące bojaźń wstępowanie,
Dawco życia, przez Ducha Bożego okazał się narzędziem i był
wznoszony z ziemi na wysokości, śpiewając Władcy: Niech śpiewa
Panu całe stworzenie i wywyższa Go na wieki.

Chwalcie Boga, zakrzyknijcie narody, zaklaszczcie w dłonie, zgodnie
śpiewajcie, Chrystus wstąpił w chwale, skąd przyjdzie do nas, aby
zbawić wołających: Śpiewajcie i wywyższajcie Go na wieki.

I teraz. Teotokion: Wysławmy Ojca i Syna, i współniemającego
początku Ducha, Trójcę niestworzoną, zjednoczoną naturą i
rozdzieloną na Osoby, śpiewając: Zrealizowane niech śpiewa Panu
całe stworzenie i wywyższa Go na wieki.

Pieśń 9

Hirmos: Żaden język nie może godnie wysławić, zdumiewa się rozum
duchów podniebnych nad Tobą, Bogurodzico, będąc dobrą przyjmij
wiarę, gdyż znasz naszą Bożą miłość, Ty bowiem jesteś
orędowniczką chrześcijan, Ciebie uwielbiamy.

W chwale wstępując teraz na obłokach, któż to jest? – mówiły
zastępy niebieskie, wołając do nich – Podnieście duchowe bramy,
Bóg jedyny będący na ziemi połączył się z niebiosami, Jemu z
bojaźnią przynieśmy majestat i chwałę.

Patrzcie – rzekłeś do uczniów zasmuconych Twoim wstępowaniem,
Słowo – zostańcie czekając z wiarą, aż przyjdzie do was z
wysoka Boży Pocieszyciel, niezawistne Źródło wszystkich darów, On
was nauczy wszystkiego, jako Najłaskawszy.

Chwała. Widząc na wysokościach odpadłą naturę Adama, chwalebnie
posadzoną na tronie Ojca i zawsze wielbioną przez aniołów i
archaniołów, trony, moce i księstwa, chwała Temu, który tak
zechciał, jedynemu Bogu naszemu.

I teraz. Teotokion: Pięknego dobrocią zrodziła Ciebie piękna
Dziewica, którego widząc, gdy cierpiał nie mając postaci, ani
piękna, Zbawco, płacząc mówiła: Dziwię się Twojej
przewyższającej rozum pokorze, Synu, przez którą zbawiasz
upokorzoną ludzką naturę.

W środę siódmego tygodnia po święcie Paschy.

Trójpieśń. Ton 3.

Pieśń 3

Hirmos: Umocnienie w Tobie nadzieję mających, umocnij, Panie,
Kościół, który nabyłeś najdroższą Twoją krwią.

Osądzoną i zniszczoną przez przestępstwo ludzką naturę
wzniosłeś, Władco, ponad aniołów jako miłosierny.

Wstąpiłeś w chwale na niebiosa, przy śpiewających Tobie, Panie,
bezcielesnych, jako Stwórcy wszystkich i Bogu naszemu.

Chwała. Posłałeś uczniom Twoim Pocieszyciela prawdziwego Ducha,
Władco, wstąpiwszy na niebiosa, Najłaskawszy.

I teraz. Teotokion: Wcielone w Ciebie przyszło Słowo, Czysta,
poprawiając z miłosierdzia zmiłowań upadek pierwszych stworzonych.

Pieśń 8

Hirmos: Stojący pobożnie młodzieńcy, objęci przez pożerający
płomień, pozostali nienaruszeni, śpiewając Bożą pieśń:
Błogosławcie Pana wszystkie dzieła Pańskie i wywyższajcie Go na
wszystkie wieki.

Spełniłeś całą wobec nas Opatrzność i wzniosłeś się przy
patrzących Twoich uczniach, z bojaźnią wołających do Ciebie:
Błogosławcie wszystkie dzieła Pańskie Pana.

Mężowie Galilejscy, dlaczego patrzycie na wstępującego Władcę?
– mówili aniołowie – Jak Go widzicie, On znowu ma przyjść
sądzić cały świat, Jego wywyższamy na wieki.

Chwała. Ducha Prawego, Ducha Bożego, Ducha będącego z Tobą
nierozdzielnego, jak i obiecałeś, ześlij nam, na obłokach chwały
noszony, Słowo Boże – wołali Boży apostołowi – abyśmy Tobie
śpiewali i wywyższali na wieki.

I teraz. Teotokion: W Tobie Mądrość Boża stworzywszy sobie dom,
wcieliła się w niewypowiedzianym zstąpieniu, Dziewico nieznająca
małżeństwa, Ty bowiem jedyna we wszystkich pokoleniach zostałaś
wybrana, aby być mieszkaniem Chrystusa Boga.

Pieśń 9

Hirmos: Nowy i wspaniały cud, bowiem zamkniętą dziewiczą bramę
jawnie przechodzi Pan, nagi przy wejściu i noszący ciało przy
wyjściu Bóg, a brama pozostaje zamknięta, Ją w niewypowiedziany
sposób uwielbiamy jako Bogurodzicę.

W chwale wśród okrzyków wstępuje, jak dawno temu rzekł prorok,
będący wszystkich Panem i Władcą. Śpiewajcie Jemu z wiarą
narody, śpiewajcie i z bojaźnią wysławiajcie Go, albowiem uczynił
rzeczy niezbadane i niewypowiedziane.

Rzekłeś do zasmuconych uczniów: Nie rozłączę się z wami na
wieki, chociaż odchodzę do Ojca, który mnie posłał. Idźcie,
nauczcie cały świat poznawać mnie, Boga prawdziwego, który
uczynił rzeczy przesławne, jak widzicie i słyszycie.

Chwała. „Pokój wszystkim”, powiedziałeś Chryste, i obłok
światłości zabrał Ciebie, gdy wszyscy patrzyli, wzniosłeś się z
ziemi i wstąpiwszy na wysokości zasiadłeś ponad wszelkim
panowaniem i władzą, przeto wysławiamy opiewaną moc Twoją.

I teraz. Teotokion: Okazałaś się zaprawdę mieszkaniem
Światłości, albowiem w Ciebie bez zmiany i w niewypowiedziany
sposób wcielił się Bóg, który na krzyżu podniósł naturę Adama
i był pierworodnym wśród umarłych, przebywając jako Bóg na
wysokościach, sławiony wraz z Ojcem i Bożym Duchem.

W czwartek siódmego tygodnia po święcie Paschy.

Trójpieśń. Ton 4.

Pieśń 4

Hirmos: Zasiadający w chwale na tronie Bóstwa, na lekkim obłoku
przyjdzie Jezus nadboski i niezniszczalną dłonią zbawi
wołających: Chwała, Chryste, mocy Twojej.

Niedostępny w naturze stał się dla mnie dostępny, przyoblókłszy
się we mnie, oświecił całą moją naturę i swoim
wniebowstąpieniem wzniósł ponad wszelkie księstwa i władze.

Jadący na rydwanie Eliasz przeszedł powietrze, przedstawiając dawno
temu Twoje wzniesienie się, Słowo Boże. Jak na rydwanie bowiem
noszony na obłoku, Zbawco, osiągnąłeś łono Ojcowskie.

Chwała. Uczniom patrzącym na budzące bojaźń wstępowanie i
dziwiącym się, Boży aniołowie głosili: Mężowie galilejscy, jak
Go widzicie, tak znowu Jezus przyjdzie sądzić wszystko.

I teraz. Teotokion: Odnawiasz, Przeczysta, upokorzoną ludzką naturę
i poddaną zniszczeniu, przez wcielenie Boga, nieznająca
małżeństwa, i w sposób nadprzyrodzony rodząc Go. A my do Niego
wołamy: Chwała, Chryste, mocy Twojej.

Pieśń 8

Hirmos: Pobożne dzieci w ognistym piecu zostały zbawione przez
zrodzenie Bogurodzicy, wtedy zwiastowane przez obraz, a teraz
spełnione. Ono to podnosi wszystkich śpiewających: Wszystkie
dzieła Pańskie, śpiewajcie Panu i wywyższajcie Go na wieki.

Ten, który chodzi na skrzydłach wiatru, jest niesiony przez obłok,
teraz podnoszony ku niebiosom, gdzie był poprzednio, i posyła
uczniom Pocieszyciela, sławiącym i wywyższającym na wieki.

Dobrowolnie przecierpiałeś ukrzyżowanie i pogrzeb,
zmartwychwstałeś Wszechmocny i przez czterdzieści dni objawiłeś
się miłującym Ciebie, czyniąc im radość. Pobłogosławiwszy ich
wstąpiłeś w chwale do Twego Ojca.

Chwała. Nauczywszy teologów w sposób przewyższający słowa,
Słowo, i wstąpiwszy do nieba posłałeś im, jak i obiecałeś,
wszystko czyniącego i współtronującego Ducha, śpiewającym: Panu
śpiewajcie i wywyższajcie Go na wieki.

I teraz. Teotokion: Zamknięta bramo Boża, którą przejdzie jedynie
Najwyższy, skieruj mnie na Boże ścieżki i otwórz mi bramy
zbawienia, Łaski Pełna. Do Ciebie bowiem przybiegam, Dziewico,
jedynej wspomożycielce rodzaju ludzkiego.

Pieśń 9

Hirmos: Z Ciebie, Dziewico, nienaruszonej góry, sam odciosał się
kamień węgielny, Chrystus, który zjednoczył w sobie różne
natury, przeto i my z radością Ciebie, Bogurodzico, wywyższamy.

Pozostańcie razem zgromadzeni – powiedziałeś do uczniów – aż
zostaniecie przyobleczeni mocą z wysoka. Ja bowiem już odchodzę i
poślę wam Pocieszyciela współtronującego z Ojcem.

Przyjdźcie tajemnie, wszyscy wstąpmy na wysokości widzenia,
ujrzawszy duchowymi oczyma siedzącego po prawicy jako Słowo
współtronujące z zawsze będącym Ojcem.

Chwała. Pięknie zajaśniałeś z grobu jak słońce, Władco, i
apostołów jak świetliste promienie posłałeś po całej ziemi,
jaśniejące i rozpędzające mgłę.

I teraz. Teotokion: Oszczędź mnie, Chryste, gdy przyjdziesz w chwale
sądzić świat, rozpędzając mgłę moich żądz, dla modlitw Twojej
Rodzicielki, i uczyń mnie dziedzicem niebieskiego królestwa Twego.

W piątek siódmego tygodnia po święcie Paschy.

Trójpieśń. Ton 6.

Pieśń 5

Hirmos: Od poranku wołam do Ciebie, który ze względu na
miłosierdzie uniżyłeś siebie bez zmiany i do męki zstąpiłeś,
beznamiętne Słowo Boże, daj pokój upadłemu, Przyjacielu
człowieka.

Mocą Bożą zrzuciłeś władzę śmierci, zmartwychwstałeś po
trzech dniach, Chryste mój, i w chwale wstąpiłeś na niebiosa, a
Twoi uczniowie opiewali Ciebie, Boga i Przyjaciela człowieka.

Nie pozostawiaj nas sierotami, Szczodry, jak i obiecałeś, poślij
Świętego Twego Ducha – prosili Twoi uczniowie, Zbawco, gdy
widzieli Ciebie wstępującego z ziemi, Przyjacielu człowieka.

Chwała. Oto Duch pragnie zstąpić na ziemię w językach ognia, aby
jawnie okazać ognistymi stworzonych z gliny czcigodnych uczniów
Słowa, ogłaszających Jego przyjaźń do człowieka.

I teraz. Teotokion: Przyoblokłeś się w ludzką naturę z
nieznającej małżeństwa, Słowo, i ze względu na niezwykłą
łaskawość dałeś Ją nam jako mur obronny i opiekę na zawsze,
znającym w Ciebie jako Boga i Człowieka.

Pieśń 8

Hirmos: Za prawa ojców błogosławieni młodzieńcy w Babilonie
narażając się na niebezpieczeństwo króla opluli rozkazy
szaleńcze i połączeni nie zostali spaleni ogniem, Władcy Bogu
godną śpiewając pieśń: Panu śpiewajcie dzieła i wywyższajcie
Go na wszystkie wieki.

Odległe od siebie natury zjednoczyłeś dobrocią, Słowo
najłaskawsze, poraziwszy wroga cierpieniem ciała Twego, wzniosłeś
się w chwale ku Ojcu, którego nigdy nie opuściłeś, przy
patrzących uczniach. Przeto Ciebie z nimi błogosławimy i
wywyższamy na wieki.

Zmiłowałeś się, Zbawco, nad tymi, których ukochałeś, uciskanymi
przez wraże okrucieństwo, i wzniosłeś się z góry Oliwnej,
Władco, przy patrzących i dziwiących się Twoich uczniach, gdy
obłok jak tron cherubinów podjął Ciebie z ciałem. Przeto Ciebie z
nimi błogosławimy i wywyższamy na wieki.

Chwała. Nie pozostawię was sierotami, synowie i dziedzice mego
królestwa, wstąpiwszy na niebiosa poślę bowiem z wysokości
Pocieszyciela, który was tajemniczo pouczy w sposób przewyższający
rozumienie i ognistymi okazując stworzonych z gliny – zawołałeś
do Twoich uczniów, Szczodry. Przeto z nimi Tobie śpiewamy i
wywyższamy na wieki.

I teraz. Teotokion: Ponad prawami natury zrodziłaś Dawcę prawa,
zabierając cień prawa i dającego światłość łaski. Przeto
wyzwól mnie, Czysta, okropnie zwyciężonego przez prawo grzechu,
abym śpiewał: Panu śpiewajcie wszystkie dzieła i wywyższajcie Go
na wieki.

Pieśń 9

Hirmos: Każdy język wątpi, czy zdoła godnie mówić, waha się
rozum duchowy, jak śpiewać Tobie, Bogurodzico, raczej będąc Dobrą
przyjmij wiarę, bowiem znasz naszą Bożą miłość, Ty bowiem
pragniesz być orędowniczką, Ciebie uwielbiamy.

Zmiłowawszy się nad odrzuconą i pełną zła naturą, albowiem
jeden jesteś miłosierny i Przyjaciel człowieka, Łaskawco,
przyjąłeś ludzkie ciało i swoją męką związałeś mocnego
wroga, wstąpiłeś na niebiosa do Ojca, Chryste, wszystko
napełniwszy chwałą.

Dlaczego jesteście smutni? Dlaczego dziwicie się? – aniołowie
zawołali do apostołów, stojąc z nimi na górze – Ten Jezus,
którego widzicie wstępującego, tak samo znowu przyjdzie w chwale
wielkiej sądzić świat, aby wszystkim odpłacić.

Chwała. Pokój dawszy świętym uczniom Twoim, wszystkich
pobłogosławiłeś Twoim Duchem jako Szczodry, Łaskawco, zachowawszy
nienaruszonymi przez Złego, aby spełniwszy Twoją wolę, Chryste,
wszyscy razem stali się godnymi królestwa Twego.

I teraz. Teotokion: Jedyna okazałaś się mieszkaniem Światłości,
która oświeciła całe stworzenie, przeczysta, nieskalana Matko
Boga. Przeto błagam Ciebie: Oświeć omroczoną rozkoszami życia
pełną żądz moją duszę, abym w moich dniach poszedł Bożymi
ścieżkami.

Ì      Ì      Ì      Ì      Ì      Ì      Ì      Ì      Ì
Ì

We wtorek tygodnia Pięćdziesiątnicy.

Trójpieśń. Ton 2.

Pieśń 2

Hirmos: Boże, Twoje czyny są prawe i wszystkie Twoje drogi są
prawem, Duchu Prawdy, skieruj Ciebie błogosławiących na prawe
drogi.

Duchu Prawy, skieruj mnie na prawe drogi, Ciebie błogosławiącego.

Pocieszycielu, który przyszedłeś z niebios, zbaw śpiewających
Tobie.

Będąc Życiem czyniącym życie i Światłością, Pocieszycielu,
zbaw śpiewających Tobie.

Chwała. Pocieszycielu będący prawdziwym Bogiem i Łaskawcą, zbaw
śpiewających Tobie.

I teraz. Teotokion: Zrodziłaś prawdziwego Boga, Dziewico Matko, na
nasze zbawienie. Módl się do Niego za nami wszystkimi.

Pieśń 8

Hirmos: Bogu, który zstąpił do pieca ognistego ku dzieciom
żydowskim i płomień zamienił na rosę, śpiewajcie dzieła jako
Bogu i wywyższajcie na wszystkie wieki.

Mądrym uczniom zgromadzonym w Wieczerniku nagle objawiły się
rozdzielające się języki jakby ognia i słyszano głos oddechu
burzy, wywyższającym Chrystusa na wieki.

Innego Pocieszyciela zesłał nam łaskawie Pocieszyciel Chrystus,
mówiącego przez proroków i językami ognistymi nauczającego
głoszących Boga mądrych apostołów.

Chwała. Źródło darów, Dawca dóbr, przyszedł Pocieszyciel Duch
do uczniów Chrystusa, zstąpiwszy na nich odnowił, jaśniejąc im
światłością pobożności.

I teraz. Teotokion: Boga będącego bez rozdzielenia w łonie Ojca i
zamieszkałego w Twoim materialnym łonie, Czysta, opiewamy, Dziewico
Oblubienico Boża, i wywyższamy na wieki.

Pieśń 9

Hirmos: Od Boga Bóg Słowo w niewypowiedzianej mądrości przyszedł
odnowić Adama, który przez pokarm okrutnie upadł w zniszczalność,
Bóg niewypowiedzianie wcielił się w świętą Dziewicę ze względu
na nas, wierni, przeto jednomyślnie uwielbiajmy Go w pieśniach.

Oświecający chóry aniołów i kierujący ich zastępami jako Bóg,
On teraz przyjdzie zstąpiwszy z niebios, i wzbogaciwszy Boską
Światłością rozum mądrych apostołów, posłał ich w świat.

Duch Święty jawnie rozdając bogactwo Bóstwa, trwające i
nieubywające, apostołom w językach ognistych i płomieniach,
uczynił ich spalającymi oszustwo obłędnego czczenia grzęzawiska
bożków.

Chwała. Duchu prawdy i rozumu, Duchu mądrości i mocy, i rady,
pochodzący od Ojca, ze względu na Syna obficie dawany stworzeniom,
zbaw nas, z wiarą kłaniających się panowaniu Twemu.

I teraz. Teotokion: Dziewico pobłogosławiona przez Boga, całą
moją nadzieję gorliwie składam na Ciebie. Zbaw mnie będąc Matką
Życia i pozwól nasycić się pokarmem wieczności, Czysta, abym
wiarą i miłością w pieśniach wielbił Ciebie.

W środę tygodnia Pięćdziesiątnicy.

Trójpieśń. Ton 3.

Pieśń 3

Hirmos: Umocnienie w Tobie nadzieję mających, umocnij, Panie,
Kościół, który nabyłeś najdroższą Twoją krwią.

Ten, który umocnił moce niebios, dzisiaj niebiosami okazał
apostołów, Duch Pocieszający.

Jednoistotnemu, równemu w sile Duchowi współtronującemu i
odpowiadającemu Ojcu oraz Słowu, kłaniając się pobożnie
wielbimy.

Chwała. Błogosławimy nieskalanego, najczystszego Ducha
Pocieszyciela przeczystego, rządzącego całym stworzeniem.

I teraz. Teotokion: Byłaś świętym przybytkiem, arką i
świecznikiem Światłości niezachodzącej, Najczystsza, z Ciebie
będącym w ciemności zajaśniał Chrystus.

Pieśń 8

Hirmos: Stojący pobożnie młodzieńcy, objęci przez pożerający
płomień, pozostali nienaruszeni, śpiewając Bożą pieśń:
Błogosławcie Pana wszystkie dzieła Pańskie i wywyższajcie Go na
wszystkie wieki.

Jedynemu w Trzech Osobach, niepodzielnemu, Bożej istocie kłaniamy
się, jednej zasadzie i królestwu, śpiewając: Błogosławcie Pana
wszystkie dzieła Pańskie.

Życiodajny i Boży Duch, poznany w najdoskonalszej Trójcy, jest
prawosławnie opiewany trójświętymi słowami chwały:
Błogosławcie Pana wszystkie dzieła Pańskie.

Chwała. Duch rozumu, Duch Boży panujący, obficie rozdaje dary w
wierze śpiewającym: Błogosławcie Pana wszystkie dzieła Pańskie.

I teraz. Teotokion: Piękno Jakuba, Ciebie godną Boga, przeczysta
Bogurodzico, piękniejszy od wszystkich wybrał Bóg Słowo, któremu
śpiewamy: Błogosławcie Pana wszystkie dzieła Pańskie.

Pieśń 9

Hirmos: W cieniu Prawa i w Piśmie widzimy, wierni, obraz: Wszelkie
niemowlę płci męskiej otwierające łono jest święte Boga, przeto
uwielbiamy pierworodne Słowo Ojca niemającego początku,
pierworodnego Syna Matki nieznającej męża.

Błogosławimy wielce czcigodnego i pobudzającego do działania na
rzecz innych Ducha, który dawno temu przez proroków ogłosił obecne
oświecenie i obfite wylanie dobrych darów, rozdzielane uczniom i
świadkom Słowa.

Wysławiamy Bożego Ducha, który wszystkim toczy i czyni Boże dary,
Ducha drugiego Pocieszyciela, pochodzącego od Ojca niemającego
początku i czczonego z Synem współniemającym początku.

Chwała. Wysławiamy łaskawcę i bogatego Ducha, który wszystkich
uświęca i oświeca Światłem duchowym, możne panowanie wszystko
nawiedzające, z Ojcem zespolonego i z Synem wspólnie sławionego.

I teraz. Teotokion: Przeminął cień zakonu i siedzącym w ciemności
zajaśniało oświecenie, z wielkiej łaskawości wcielony w Ciebie,
Dziewico, przed wiekami Jednoistotny zrodzony z Ojca niemającego
początku.

W czwartek tygodnia Pięćdziesiątnicy.

Trójpieśń. Ton 4.

Pieśń 4

Hirmos: Zasiadający w chwale na tronie Bóstwa, na lekkim obłoku
przyjdzie Jezus nadboski i niezniszczalną dłonią zbawi
wołających: Chwała, Chryste, mocy Twojej.

Spełniła się prawdziwa obietnica, przyszła świetlista łaska
Pięćdziesiątnicy, chwała Pocieszyciela objawiła się wołającym:
Chwała, Chryste, mocy Twojej.

Duch Najświętszy jest niedościgniony, przewyższa wszelki rozum i
szybkość zmysłów, albowiem jest starszy od wszystkich wieków,
jako wspólny Ojcu i Jednorodzonemu Synowi.

Chwała. Nie zaczyna być i nie przestaje potem, ale zawsze jest
głębią niezmierzoną bogactwa, wszechmocny Duch zawsze będący,
sławiony wspólnie z Ojcem i Jednorodzonym Synem.

I teraz. Teotokion: Ocienił Ciebie Duch Najświętszy, najświętsza
Dziewico, czyniąc Ciebie wspaniałym mieszkaniem wcielonego Syna,
większą od niebios.

Pieśń 8

Hirmos: Wybawco wszystkich wszechmocny, pośród płomieni
przyszedłeś zraszając wielbiących Ciebie i nauczyłeś ich
śpiewać: Wszystkie dzieła błogosławcie, śpiewajcie Panu.

Mgłę smutku rozpędzili Twoim pocieszeniem, Najlepszy, pobożnie
śpiewającym Tobie i z wiarą wołającym: Błogosławcie dzieła
Pańskie Pana.

Rozdając dary według Twego pragnienia, komu chcesz, Pocieszycielu,
Ciebie Boga znającym, daj Twoją łaskę z wiarą wołającym:
Błogosławcie Pana wszystkie dzieła Pańskie.

Chwała. Jako Bóg prawdziwy Pocieszyciel jest wielbiony z wiarą i
służy pobożnie sławiącym i nieustannie wołającym:
Błogosławcie Pana wszystkie dzieła Pańskie.

I teraz. Teotokion: Zrodziłaś wcielonego Boga, utul bunt żądz
moich i oświeć duszę moją, pozwalając śpiewać: Błogosławcie
Pana wszystkie dzieła Pańskie.

Pieśń 9

Hirmos: Ewa słabością nieposłuszeństwa sprowadziła klątwę, Ty
zaś Dziewico Bogurodzico owocem noszenia w łonie zrodziłaś światu
błogosławieństwo, przeto wszyscy Ciebie wysławiamy.

Boży dar Ducha Świętego został wylany na wszelkie wierzące
ciało, jak dawno temu kontemplował prorok radując się i głosząc.
My zaś teraz znając spełnienie przepowiedni, oświecamy się.

Twoich uczniów głoszących Boga napełniłeś, Zbawco,
Najświętszym Duchem, i posłałeś światu jako Władca i Pan jako
promienie światło pobożności oświecające. Przeto wszyscy Ciebie
wielbimy.

Chwała. Ogień duchowy oczyszczając uczniów zrosił mocą. Palącą
rosą z niebios oświecił świadków Słowa, posyłając światu
jaśniejące poznanie Boga w Trójcy.

I teraz. Teotokion: Poczęłaś ze Świętego Ducha Słowo, które
przed czasem zajaśniało z niezrodzonego Ojca i zrodziłaś Go,
Czysta, wcielonego ze względu na niezwykłą przyjaźń do człowieka
i łaskawość, Bogurodzico, Matko Dziewico.

W piątek tygodnia Pięćdziesiątnicy.

Trójpieśń. Ton 5.

Pieśń 5

Hirmos: Do Ciebie, który odziewasz się światłością jak szatą,
wcześnie rano wołam: Omroczoną duszę moją oświeć, Chryste, jako
jedyny Łaskawy.

Najświętszego Ducha, pochodzącego od Ojca niemającego początku i
niewątpliwie spoczywającego na Synu, wysławiajmy wierni.

Ducha odnawiającego serca nasze, pouczającego i uświęcającego
tych, w których zamieszka, z apostołami przyjmijmy świetliście.

Chwała. Jasno nauczajmy o Najświętszym Duchu, niewypowiedzianie
mocnym i wszechmocnym, który odnawia to, co poprzednio było
zniszczałe, i oświeca wszystkich.

I teraz. Teotokion: Góro jawna, góro ocieniona, góro płodna i
stężała, którą Bóg umiłował, święta Dziewico, wybaw sługi
Twoje.

Pieśń 8

Hirmos: Tobie, Stwórco wszystkich, młodzieńcy w piecu uczyniwszy
chór, śpiewali: Wszystkie dzieła Pana, śpiewajcie i wywyższajcie
na wszystkie wieki.

Pocieszycielu, Ty jesteś trwaniem i przebywaniem wszystkich, zbawiaj
z wiarą śpiewających Tobie.

Duchu Boży i Święty, Ty jesteś rozdawaniem niezniszczalnych Darów
i głębią łaski, bogactwem niewypowiedzianym. Tobie śpiewamy i
wywyższamy na wieki.

Chwała. Życiodajną i życionośną łaskę, odnawiającą nas
tchnieniem Ducha Bożego i Świętego, śpiewamy i wywyższamy na
wieki.

I teraz. Teotokion: Stwórca, Boża Mądrość, uczynił z Ciebie
świątynię, Dziewico, zbawiaj z wiarą czczących Ciebie,
Najczystsza, i wywyższających na wszystkie wieki.

Pieśń 9

Hirmos: Izajaszu, wesel się, oto Dziewica poczęła w łonie i rodzi
Syna Emanuela, Boga i Człowieka, Wschód jest imię Jego. Jego
wywyższając, Dziewicę uwielbiamy.

Nasze człowieczeństwo przyniosłeś Twemu Ojcu, Zbawco, i
posłałeś nam bogactwo darów Bożej natury Dobrego i Życiodajnego
Ducha Świętego, Tobie współwiecznego, Władco.

Duch Ojca daje teraz początek Bóstwa naturze z gliny, Duch nieobcy
Jednorodzonemu, ale będący jednej natury i istoty, jednej czci i
współtronujący.

Chwała. Bożych Twoich uczniów okazałeś niebiosami, Zbawco,
mówiących językami ognistymi o Twoim budzącym bojaźń dla nas
uniżeniu, posyłając teraz na nich z niebios działanie
Pocieszyciela, Dawco Światłości.

I teraz. Teotokion: Byłaś pałacem Świętego Ducha, Bogurodzico, z
której Stwórca, Słowo Ojca, przyszedł jako człowiek i żył
wśród nas, teraz objawia poznanie Trójcy.

W sobotę Pięćdziesiątnicy.

Czwórpieśń. Ton 6.

Pieśń 6

Hirmos: Morze życia wzburzone widząc przez burzę pokus przybiegam
do cichej Twej przystani i wołam do Ciebie: Wyprowadź ze zniszczenia
życie moje, wielce miłosierny.

Działałeś najpierw wśród zastępów anielskich, dając
uświęcenie i oświecając promieniami Bóstwa, Duchu Święty, i
utrzymując samym uświęceniem.

Pocieszycielu, proroków okazałeś mogącymi zobaczyć przyszłe
rzeczy i jako Dobry zamieszkałeś w ich sercach, pozwalając im
ujrzeć daleką przyszłość.

Chwała. Z ziemi wznoszeni ze względu na Boże cnoty apostołowie
Chrystusa przyjęli z niebios Ducha wszechwładnego, który zstąpił
i zajaśnieli zorzą Bóstwa.

I teraz. Teotokion: Duch Święty zstąpił na Ciebie, uczciwszy
jaśniejąco czystą świątynią dziewictwa, najczystszym domem dla
Syna Najwyższego, Błogosławiona.

Pieśń 7

Hirmos: Anioł uczynił piec rosę rodzącym dla sprawiedliwych
młodzieńców, Chaldejczyków zaś spalał z woli Bożej,
przekonując prześladowcę do zawołania: Błogosławiony jesteś,
Boże ojców naszych.

Ojca i Rodzica, przyczynę wszystkiego, jedynego przed wiekami Syna i
pochodzącego Świętego Ducha zgodnie zawsze sławimy, wierni:
Błogosławiony Bóg ojców naszych.

Teraz przyjdzie Pocieszyciel nosząc cechę Bóstwa, do apostołów
bowiem przemawia Bóg w ognistych językach, jawnie się pokazując:
Błogosławiony Bóg ojców naszych.

Umocniłeś uczniów Twoich, niebiosa zawsze podtrzymywane przez
jednej czci Ducha Twego, aby głosili Ciebie, Chryste, wielkie
Słońce, które nam jasno zajaśniało: Błogosławiony Bóg ojców
naszych.

I teraz. Teotokion: Naczynie wcielenia Słowa Bożego, Czysta, Duch
Święty ocieni Ciebie, uczyniwszy świetlistą Bożą arką,
Przeczysta: Błogosławiona Boga rodząca ciałem.

Pieśń 8

Hirmos: Z płomienia sprawiedliwym rosę wytoczyłeś i ofiarę
sprawiedliwego wodą spaliłeś, wszystko bowiem czynisz, Chryste, co
tylko zechcesz, Ciebie wywyższamy na wieki.

Niewypowiedzianie pochodzący z Ojca i bez pomieszania spoczywający
na Synu, Duchu czcigodny i wszechmocny, Ciebie wywyższamy na wieki.

Oczyść nas ze skalań duszy, obmyj nas z nieczystości grzechu, daj
nam, Chryste, Prawego Ducha zbawienia, odnawiającego nas na wszystkie
wieki.

Chwała. Przyzwałeś żyjących w grobach i odnawiasz oblicze całej
ziemi, umartw nasze członki, będących na ziemi, kłaniających się
Tobie na wszystkie wieki.

I teraz. Teotokion: Okazałaś się niebem na ziemi, Czysta, bowiem
pomieściłaś w łonie niebieskie Słowo, które zbliżyło się do
będących na ziemi. Jego wywyższamy na wieki.

Pieśń 9

Hirmos: Boga ludzie nie mogą widzieć, na Niego nie śmieją patrzeć
zastępy aniołów. Przez Ciebie, Najczystsza, objawiło się ludziom
Słowo wcielone, które wywyższając z wojskami niebios Ciebie
wysławiamy.

Jasno nauczając uczniowie ognistymi językami spalili oszustwo
bożków i oświecili dusze wiernych jaśniejącym działaniem Bożego
Pocieszyciela, który jawnie przyszedł.

Czyste skarbnice łaski Bożej i nieskalane zwierciadła zorzy Bożej,
mądrych Twoich apostołów okazałeś przez Boże jaśnienie Ducha i
posłałeś ich, Dobry, jako wielce miłosierny.

Chwała. Daj dobroć Bożą śpiewakom Twoim przez Twoje przyjście,
Pocieszycielu, jako Źródło łask, zechciej okazać ich wspólnikami
uzbrojonymi we wszelkie dary jako Łaskawca, jedyny Przyjacielu
człowieka.

I teraz. Teotokion: W nadprzyrodzony sposób dałaś ludziom Boga,
Czysta, którego i nam ubłagaj. Przez Ciebie bowiem, Przeczysta,
połączył w jedno poprzednio odległe natury i wszyscy staliśmy
się godni niebieskiego Bożego dziedzictwa i pokarmu.

________________

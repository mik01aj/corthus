NIEDZIELA WSZYSTKICH ŚWIĘTYCH.

W SOBOTĘ WIECZOREM NA MAŁYCH NIESZPORACH,

do: Panie, wołam do Ciebie, dodajemy cztery stichosy

i śpiewamy cztery stichery zmartwychwstania, ton 8:

Wieczorną pieśń. Panie, Panie, nie odrzucaj. Raduj się, święty
Syjonie. Słowo Boga. Chwała. Ton 6: Chór Bożych męczenników
(patrz na wielkich nieszporach).

I teraz. Teotokion dogmatikon, ton 8: Jakże wysławimy Ciebie,
Bogurodzico? Jakże wyśpiewamy, Błogosławiono, niezbadaną
tajemnicę Twego zrodzenia? Stwórca bowiem wieków i Twórca naszej
natury ulitowawszy się nad obrazem swoim, samego siebie doprowadził
do niezgłębionego wyniszczenia. On, będący w niematerialnym łonie
Ojca, zamieszkał w łonie Twoim, Czysta, i prawdziwie stał się
ciałem, z Ciebie, nie znającej małżeństwa, przyszedł więc Ten,
który ze swej natury jest Bogiem. Przeto kłaniamy się Jemu, Bogu
doskonałemu i doskonałemu człowiekowi, Jemu w dwóch naturach, obie
bowiem natury są w Nim zaprawdę. Podwójne głosimy wszystkie Jego
cechy naturalne według dwóch natur, dwie czcząc wole i dwa
działania. Współistotny bowiem Bogu Ojcu samowładnie pragnie i
działa jako Bóg. Współistotny jest także i nam, samowłastnie
pragnie i działa jako człowiek. Módl się do niego, Czysta,
Błogosławiona, aby zbawił dusze nasze.

Na stichownie stichera zmartwychwstania.

Także trzy teotokiony isomelosy, ton 8:

Prosomion: O przesławny cud!

Stichos: Wspomnę imię Twoje w każdym pokoleniu i pokoleniu.

Raduj się, chwalebna Bogurodzico, raduj się, źródło toczące
życie dla wiernych. Raduj się, wszystkich Władczyni i
błogosławiona Pani stworzeń. Raduj się, Najczystsza,
Najchwalebniejsza. Raduj się, Nieskalana. Raduj się, pałacu, raduj
się Boski przybytku. Raduj się, Czysta. Raduj się, Matko Dziewico.
Raduj się, Oblubienico Boża.

Stichos: Posłuchaj, córko, spójrz i nakłoń ucha twego.

Raduj się, przeczysta Matko Boża. Raduj się, wiernych nadziejo.
Raduj się, świata oczyszczenie. Raduj się, z bólów uwalniająca
sługi Twoje. Raduj się, ludzi pociecho życiodajna. Raduj się,
wspomożenie. Raduj się, kolumno przyzywających Ciebie. Raduj się,
przybytku Boga i góro święta.

Stichos: Możni narodu będą błagać przed obliczem twoim.

Raduj się, Bogurodzico, Matko Chrystusa. Raduj się, jedyna Nadziejo,
ludzi wspomożenie. Raduj się, ucieczko. Raduj się, świetlisty
świeczniku Światłości. Raduj się, uświęcona świeco. Raduj się
pałacu. Raduj się, raju. Raduj się, przybytku Boga. Raduj się,
źródło toczące wody przybiegającym do Ciebie.

Chwała, i teraz. Teotokion: Ten, którego niebo nie może ogarnąć,
Dziewico Bogurodzico, w łonie Twoim wygodnie się pomieścił i
pozostałaś czystą, dla słów jest to niewypowiedziane, niczym
dziewictwa nie skalawszy. Ty bowiem jedyna wśród niewiast byłaś
Matką i Dziewicą. Ty, Przeczysta, jedyna karmiłaś Syna, Dawcę
życia, i w swoich objęciach nosiłaś niezasypiające oko. Nie
porzucił jednak łona Ojca i przedwiecznie w nim trwa, na
wysokościach Bóg z Aniołami, na ziemi z Ciebie pośród ludzi,
wszędzie w sposób niewypowiedziany. Módl się do Niego,
Najświętsza Władczyni, abyśmy zostali zbawieni, którzy
prawowiernie Ciebie wyznajemy jako czystą Bogurodzicę.

Po: Teraz pozwalasz odejść, i po: Ojcze nasz, troparion
zmartwychwstania.

Chwała i teraz, teotokion, ektenie i rozesłanie.

_________

NA WIELKICH NIESZPORACH,

po zwykłym psalmie pierwsza recytacja Psałterza.

Do: Panie, wołam do Ciebie, dodajemy dziesięć stichosów i
śpiewamy trzy stichery zmartwychwstania, trzy Anatoliosa i cztery
świętym.

Stichery zmartwychwstania, ton 8:

Wieczorną pieśń i duchową służbę Tobie, Chryste, przynosimy,
albowiem zechciałeś zmiłować się nad nami zmartwychwstaniem.

Panie, Panie, nie odrzucaj nas od Twego oblicza, ale zechciej
zmiłować się nad nami zmartwychwstaniem.

Raduj się święty Syjonie, matko Kościołów, przybytku Boga, Tyś
bowiem pierwszy przyjął odpuszczenie grzechów przez
zmartwychwstanie.

Stichery Anatoliosa, ton 8:

Słowo z Boga Ojca zrodzone przed wiekami, w czasach ostatecznych
dobrowolnie wcieliło się w nieznającą małżeństwa,
przecierpiało śmiertelne ukrzyżowanie i dawno temu uśmierconego
człowieka zbawiło swoim zmartwychwstaniem.

Sławimy, Chryste, Twoje powstanie z martwych, przez któreś uwolnił
ród Adama z cierpień otchłani i dał światu jako Bóg życie
wieczne i wielkie miłosierdzie.

Chwała Tobie, Chryste Zbawco, Synu Boży Jednorodzony,
przygwożdżony na krzyżu i powstały z grobu trzeciego dnia.

Stichery wszystkim świętym, ton 6:

Prosomion: Całą odrzuciwszy.

Duchowe gałązki, uczniowie Zbawiciela, byliście przez wiarę
organami Ducha, rozproszyliście się do krańców ziemi siejąc
czcigodne głoszenie Prawosławia. Z niego wyrosło Bożą uprawą i
łaską wojsko męczenników, przedstawiających czcigodną mękę,
różnorodnymi łamani ranami i ogniem, modlą się odważnie za dusze
nasze.

Rozpaleni ogniem miłości Bożej pogardziliście płomieniami i
spalani jako Boże węgle, czcigodni męczennicy w Chrystusie
popaliliście cierniste oszustwa pychy, zamknęliście usta zwierząt
czcigodnym przyzywaniem i mając odcinane głowy siekliście wszystkie
pułki wroga, cierpliwie wylewając potoki krwi, napoiliście
Kościół oświecony wiarą.

Wrzucani do zwierząt, bici mieczem, z wyrywanymi paznokciami,
odciętymi rękoma, byliście męczeni, odważni męczennicy, i
bezlitośnie paleni materialnym ogniem, przebijani, z odrąbanymi
członkami, wszystko przecierpieliście niezwyciężeni.
Przewidzieliście przyszły odpoczynek, niezniszczalne korony i
chwałę Chrystusa, do którego odważnie módlcie się za dusze
nasze.

We wszystkich krańcach świata cierpiący z wiara apostołowie,
męczennicy, kapłani mądrzy w Bogu, czcigodnych niewiast święte
zgromadzenie, w świętych pieśniach godnie wysławmy, albowiem
zjednoczyli niebo z ziemią i przez cierpienia niecierpiętliwość
przyjęli z łaski Chrystusa. Teraz jako gwiazdy jaśniejące
oświecają nas, z odwagą modląc się za dusze nasze.

Chwała. Chór Bożych męczenników, fundament Kościoła,
ukoronowanie nauczania, wy czynem wypełniliście słowa Zbawcy. Przez
was bowiem bramy otchłani otwierające się na Kościół zostały
zamknięte, wylanie krwi waszej wysuszyło ofiary bożkom, zabicie was
zrodziło pełnię Kościoła, zadziwiliście bezcielesnych, nosząc
korony stoicie przed Bogiem. Módlcie się do Niego nieustannie za
dusze nasze.

I teraz. Teotokion, ton 8: Król niebieski z przyjaźni do człowieka
pojawił się na ziemi i żył z ludami. Od Dziewicy bowiem czystej
otrzymał ciało i z Niej przyszedł na ziemię. Jeden jest Syn w
dwóch naturach, ale nie w Hipostazach. Przeto głosimy, że On jest
zaprawdę doskonałym Bogiem i doskonałym człowiekiem, Chrystus,
Bóg nasz. Módl się do Niego, Matko Oblubienico Dziewicza, aby
zmiłował się nad duszami naszymi.

Wejście. Pogodna Światłości. Prokimenon dnia: Pan zakrólował, i
czytania:

Czytanie Proroctwa Izajasza (43, 9-14).

Tak mówi Pan: Niech wszystkie ludy zbiorą się razem i niech się
zgromadzą ich książęta! Któż może to ogłosić? I oznajmić nam
minione rzeczy? Niech przyprowadzą świadków swoich na
usprawiedliwienie, aby ich słuchano i niech powiedzą prawdę.
Będziecie moimi świadkami i Ja świadek, mówi Pan Bóg, i dziecię,
które wybrałem. Abyście poznali i uwierzyli Mi, oraz zrozumieli,
że tylko Ja istnieję. Przede Mną nie było innego Boga i po Mnie
nie będzie. Ja jestem Panem i poza Mną nie ma żadnego zbawcy. Ja
zapowiedziałem i zbawiłem i obwieściłem, a nie ktoś obcy wśród
was. Wy jesteście świadkami moimi i Ja jestem Panem Bogiem, od
wieczności Ja jestem. I nikt nie wymknie się z rąk moich. Któż
może zmienić to, co Ja zdziałam?» Tak mówi Pan Bóg, wasz
Odkupiciel, Święty Izraela.

Czytanie Księgi Mądrości Salomona (3, 1-9).

Dusze sprawiedliwych są w ręku Boga i nie dosięgnie ich męka.
Zdało się oczom głupich, że pomarli, zejście ich poczytano za
nieszczęście. I odejście od nas za unicestwienie, a oni trwają w
pokoju. Choć nawet w ludzkim rozumieniu doznali kaźni, nadzieja ich
pełna jest nieśmiertelności. Po nieznacznej karze dostąpią dóbr
wielkich, bowiem Bóg ich doświadczył i znalazł ich godnymi siebie.
Doświadczył ich jak złoto w tyglu i przyjął ich jak całopalną
ofiarę. W dniu nawiedzenia swego zajaśnieją i rozbiegną się jak
iskry po ściernisku. Będą sądzić ludy i zapanują nad narodami, a
Pan królować będzie nad nimi na wieki. Ci, którzy Mu zaufali,
zrozumieją prawdę i wierni w miłości będą przy Nim trwali.
Albowiem łaska i miłosierdzie w świętych Jego, i nawiedzenie w
wybranych Jego.

Czytanie Księgi Mądrości Salomona (5, 15-6, 3).

Sprawiedliwi żyją na wieki i zapłata ich w Panu. Staranie o nich u
Najwyższego. Dlatego otrzymają wspaniałe królestwo i piękną
koronę z rąk Pana. Osłoni ich bowiem prawicą, bronić ich będzie
ramieniem. Jak zbroję przywdzieje swoją zapalczywość i uzbroi
stworzenie ku zemście na wrogach. Okryje się pancerzem
sprawiedliwości i włoży przyłbicę, osłoni się sądem
nieobłudnym. Weźmie świętość za puklerz niezwyciężony i jak
miecz wyostrzy gniew nieubłagany. Razem z Nim świat będzie walczył
przeciw nierozumnym. Polecą z chmur celne strzały błyskawic,
pomkną do celu jak z dobrze napiętego łuku. Od wyrzucanych kamieni
gniewu upadną grody. Wzburzy się przeciw nim woda morska i rzeki
nagle ich zatopią. Podniesie się przeciw nim duch mocy i jak wichura
ich zmiecie. Tak nieprawość spustoszy całą ziemię, a
nikczemność obali trony możnowładców. Słuchajcie więc,
królowie, i zrozumiejcie, nauczcie się, sędziowie ziemskich
rubieży! Nakłońcie ucha, wy, co nad wieloma panujecie i chlubicie
się mnogością narodów. Albowiem od Pana otrzymaliście władzę,
moc od Najwyższego.

Na litii stichera świątyni.

Także isomelosy wszystkim świętym, ton 1:

Zgodną wiarą w całym świecie czcimy tych, którzy od wieków
spodobali się Bogu, czcigodnych patriarchów, zgromadzenie proroków,
pięknych apostołów, zebranie męczenników, chwałę poszczących,
duchowo świętujemy pamięć wszystkich świętych. Modlą się
nieustannie o danie światu i duszom naszym wielkiego miłosierdzia.

Przyjdźcie wszyscy wierni, wychwalmy w psalmach, śpiewach i
pieśniach duchowych chwalebną pamięć wszystkich świętych:
Chrzciciela Zbawcy, apostołów, proroków i męczenników,
hierarchów, nauczycieli i ascetów, poszczących i sprawiedliwych,
miłujące Boga zgromadzenie świętych niewiast godnie wysławiając
zgodnie zawołajmy: Najłaskawszy Chryste Boże nasz, dla ich modlitw
daj pokój Kościołom Twoim, zwycięstwo nad wrogami ludowi
miłującemu Chrystusa i duszom naszym wielkie miłosierdzie.

Przyjdźcie, wszyscy rozradujmy się duchowo w dniu pamięci
świętych. Oto bowiem nadszedł dzień ten, przynosząc nam bogate
dary. Przeto w głosie radości i z czystym sumieniem zawołajmy,
mówiąc: Raduj się, zgromadzenie proroków, które ogłosiłoś
światu przyjście Chrystusa i sprawy odległe przepowiedzieliście
jak bliskie. Raduj się, chórze apostołów, rybacy narodów i łowcy
ludzi. Radujcie się, sobory męczenników, zgromadzeni z krańców
ziemi w jednej wierze, za którą przecierpieliście udręki cierpień
i po spełnieniu mąk przyjęliście korony chwały. Radujcie się,
ojcowie sprawiedliwi, którzy swoje ciała znużyliście postem i
umartwiliście żądze, uskrzydliliście rozum Bożą miłością,
wstąpiliście na niebiosa i zamieszkaliście z aniołami, otrzymawszy
wieczne dobra. Prorocy, apostołowie i męczennicy z ascetami,
módlcie się gorliwie do Tego, który was ukoronował, abyśmy
zostali wybawieni od wrogów widzialnych i niewidzialnych, w wierze i
miłości zawsze sprawujący waszą czcigodną pamięć.

Chwała. Ton 5: Przybiegnijmy, wierni, na obecną uroczystość.
Przygotowana jest dla nas duchowa uczta i tajemny kielich ze słodkich
potraw, dzień pełen wesela z powodu cnót męczenników. To oni
bowiem wielce cierpliwi z krańców ziemi oddawszy swoje ciała
rozlicznym ranom, złożyli Bogu duchową ofiarę w różnym wieku.
Jednym bowiem odcięto głowy, inni mieli strugane grzbiety, jeszcze
innym odcięto ręce i wszystkie członki, a wszyscy razem święci
stali się wspólnikami cierpień Chrystusa. Panie, który dałeś im
korony, jako zapłatę za ich cierpienia, pozwól nam żyć ich
naśladując, jako Przyjaciel człowieka.

I teraz. Teotokion: Jesteś świątynią i bramą, pałacem i tronem
Króla, Dziewico najczcigodniejsza. Przez Ciebie Wybawiciel mój,
Chrystus Bóg, objawił się śpiącym w ciemności, będąc Słońcem
Sprawiedliwości i chcąc oświecić tych, których służył na swój
obraz ręką swoją. Przeto czczona przez wszystkich jako Ta, która
zdobyła odwagę macierzyńską do Niego, módl się nieustannie o
zbawienie dusz naszych.

Na stichownie stichery zmartwychwstania, ton 8:

Wstąpiłeś na krzyż, Jezu, który zstąpiłeś z niebios.
Przyszedłeś bowiem na śmierć, Życie nieśmiertelne, do będących
w ciemnościach Światłość prawdziwa, do upadłych zmartwychwstanie
wszystkich. Oświecenie i Zbawco nasz, chwała Tobie.

Inne stichery według alfabetu:

Stichos: Pan zakrólował, w majestat jest obleczony. Obleczony jest
Pan, przepasany potęgą.

Sławimy Chrystusa powstałego z martwych. Duszę bowiem i ciało
przyjąwszy, cierpienia nimi odciął. Gdy bowiem przeczystą duszą
swoją zstąpił do otchłani, wtedy zniewolił otchłań. W grobie
zaś zniszczenia nie doznało święte ciało Zbawiciela dusz naszych.

Stichos: A świat, który umocnił, nie zachwieje się.

W psalmach i pieśniach sławimy, Chryste, Twoje powstanie z martwych,
przez które uwolniłeś nas od cierpień otchłani i jako Bóg
zesłałeś życie wieczne i wielkie miłosierdzie.

Stichos: Domowi Twemu, Panie, przystoi świętość po wszystkie dni.

O niedościgniony Władco wszystkich, Stwórco niebios i ziemi, który
cierpiąc na krzyżu wytoczyłeś mi niecierpiętliwość. Pogrzeb
zaś przyjąwszy i zmartwychwstawszy w chwale, wskrzesiłeś Adama
wszechmocną ręką. Chwała Twemu zmartwychwstaniu trzeciego dnia,
przez które dałeś nam życie wieczne i oczyszczenie grzechów jako
jedyny Łaskawy.

Chwała. Ton 6: Przyjdźcie, wierni, dzisiaj zestawmy chór, pobożnie
świętując i sławnie czcząc czcigodną pamięć wszystkich
świętych, mówiąc: Radujcie się, sławni apostołowie, prorocy,
męczennicy i hierarchowie. Raduj się, zgromadzenie ascetów i
sprawiedliwych. Raduj się, chórze czcigodnych niewiast i módl się
do Chrystusa o pokój, zwycięstwo nad wrogami i wielkie miłosierdzie
dla dusz naszych.

I teraz. Teotokion: Stwórca i Wybawiciel mój Chrystus Pan przyszedł
z Twego łona, Przeczysta, przyoblekłszy się we mnie i wyzwalając z
pierwszej klątwy Adama, przeto do Ciebie, Najczystsza, jako do Matki
Bożej i Dziewicy nieustannie wołamy: Raduj się, wywyższona nad
aniołów, raduj się, Władczyni, Orędowniczko, Opieko, i zbawienie
dusz naszych.

Po trisagionie troparion: Bogurodzico Dziewico, raduj się, dwa razy
oraz troparion świątyni, jeden raz. Pobłogosławienie chlebów.
Czytanie katolickiego Listu Jakuba.

Gdy nie ma czuwania, to do: Panie, wołam do Ciebie, dodajemy trzy
stichery zmartwychwstania, jeden Anatoliosa i sześć wszystkim
świętym. Prosomion: Całą odłożywszy.

Po trisagionie troparion zmartwychwstania. Chwała. Troparion
wszystkim świętym. I teraz. Teotokion, podane na początku jutrzni.
Rozesłanie. Na nabożeństwie o północy kanon do Świętej Trójcy
z Oktoechosu według tonu.

W niedzielę wszystkich świętych na jutrzni,

po: Bóg i Pan, troparion zmartwychwstania, ton 8:

Z wysokości zstąpiłeś, Łaskawco, przyjąłeś pogrzeb na trzy
dni, aby nas uwolnić od cierpień, życie i zmartwychwstanie nasze,
Panie, chwała Tobie.

Chwała. Troparion wszystkim świętym, ton 4: W całym świecie
krwią męczenników Twoich jak purpurą i bisiorem upiększa się
Kościół Twój. Przeto woła do Ciebie, Chryste Boże: Ludowi Twemu
ześlij Twoje łaski, daj pokój dziedzictwu Twemu i duszom naszym
wielkie miłosierdzie.

I teraz. Teotokion: Od wieków ukryta i nieznana aniołom tajemnica,
przez Ciebie, Bogurodzico, Bóg objawił się będącym na ziemi,
wcielony w zjednoczeniu bez pomieszania, i dobrowolnie przyjął
krzyż ze względu na nas, którym wskrzesiwszy pierwszego
stworzonego, wybawił od śmierci dusze nasze.

Po pierwszej recytacji Psałterza katyzma poetycka, ton 8:

Powstałeś z martwych, Życie wszystkich, i jaśniejący Anioł
zawołał do niewiast: Przestańcie płakać, głoście Apostołom i
wołajcie śpiewając, albowiem zmartwychwstał Chrystus Bóg, który
zechciał jako Bóg zbawić rodzaj ludzki.

Stichos: Powstań, Panie, Boże mój, podnieś rękę Twoją, nie
zapominaj na zawsze o ubogich Twoich.

Ludzie opieczętowali grób Twój, Zbawco, anioł odsunął kamień od
drzwi grobu. Niewiasty ujrzały powstałego z martwych i głosiły o
tym uczniom Twoim na Syjonie, że zmartwychwstałeś, Życie
wszystkich, i rozwiązane zostały więzy śmierci. Panie, chwała
Tobie.

Chwała, i teraz. Teotokion: Ty, który ze względu na nas zrodziłeś
się z Dziewicy i przecierpiałeś ukrzyżowanie, Dobry, śmiercią
zrzuciłeś śmierć i objawiłeś zmartwychwstanie jako Bóg, nie
pogardzaj tymi, których stworzyłeś ręką swoją. Okaż Twą
przyjaźń do człowieka, Miłościwy, przyjmij Bogurodzicę, która
Ciebie zrodziła, modlącą się za nami, i zbaw, Zbawco nasz,
zrozpaczonych ludzi.

Czytanie egzegezy Ewangelii.

Po drugiej recytacji Psałterza katyzma poetycka, ton 8:

Prosomion: Nakazane tajemnie.

Jaśniejący Gabriel w białych szatach, jakby pod postacią
błyskawicy stanął przy grobie Chrystusa i odsunął kamień od
grobu, a wielkie przerażenie ogarnęło pilnujące Ciebie straże i
nagle wszyscy stali się jako martwi. Powstydźcie się, nieprawi,
straży grobu i pieczęci, zrozumcie, że Chrystus zmartwychwstał.

Inna katyzma poetycka:

Prosomion: Mądrości Słowa.

Powstałeś z grobu i czcigodnym niewiastom zaprawdę nakazałeś
głosić powstanie apostołom, jak jest napisane. A szybki Piotr
stanął przed grobem i ujrzawszy w nim światłość przeraził się.
Przeto widząc same całuny bez Bożego ciała w nich leżącego, z
bojaźnią zawołał: Chwała Tobie, Chryste Boże, albowiem
wszystkich zbawiasz, Zbawco nasz, jesteś bowiem Światłością Ojca.

Chwała, i teraz. Teotokion:

(odmawiamy go stojąc, a nie siedząc, z bojaźnią i pobożnością)

Tobą raduje się, Łaski Pełna, wszelkie stworzenie, chóry
Aniołów i ludzki ród. O święty przybytku i raju duchowy,
dziewictwa chlubo, w Ciebie wcielił się Bóg i Dzieckiem był
przedwieczny Bóg nasz. Ciało bowiem Twoje tronem uczynił i łono
Twoje większym było od nieba. Tobą raduje się, Łaski Pełna,
wszelkie stworzenie.

Czytanie egzegezy Ewangelii.

Po: Nieskalanych, tropariony i: Anielski sobór zadziwił się.

Następnie hypakoe, ton 8:

Niewiasty z mirrą stojąc przed grobem Dawcy życia szukały pośród
martwych nieśmiertelnego Władcy i przyjąwszy od Anioła
zwiastowaną radość, głosiły Apostołom: Oto zmartwychwstał
Chrystus Bóg, dając światu wielkie miłosierdzie.

Anabatmi, ton 8. Antyfona 1:

Od młodości mojej wróg mnie kusi, słodyczą pali mnie, a ja mając
nadzieję w Tobie, Panie, zwyciężam go.

Nienawidzący Syjonu niech będą jako trawa przed wyrwaniem. Chrystus
Bóg będzie siekł ich szyje.

Chwała, i teraz. Świętemu Duchowi, którym wszystko żyje,
światłości ze światłości, wielkiemu Bogu, śpiewajmy Jemu z
Ojcem i Słowem.

Antyfona 2:

Serce moje niechaj okryje się bojaźnią Twoją i pokornie rozważa,
abym wywyższając się nie odpadł od Ciebie, Szczodry.

Ci, którzy mają nadzieję w Panu, nie ulękną się wtedy, gdy
wszyscy będą sądzeni i męczeni.

Chwała, i teraz. Przez Świętego Ducha każdy, kto rzeczy Boże
widzi i prorokuje, czyni najwyższe cuda, śpiewając w Trzech Osobach
jedynemu Bogu. Chociaż bowiem i potrójnie jaśnieje, jednej natury
jest Bóstwo.

Antyfona 3:

Wzywam Ciebie, Panie, zważ, nakłoń dla mnie ucha Twego gdy wołam.
Oczyść, zanim mnie zabierzesz stąd.

Do swojej matki ziemi odchodzi każdy, znowu umiera, przyjąwszy męki
lub cześć świętych.

Chwała, i teraz. Przez Świętego Ducha teologia, jedność
Trójświęta. Ojciec bowiem bez początku, z Niego rodzi się Syn
Przedwieczny i Duch współtronujący, z Nimi tożsamy w naturze, od
Ojca jaśniejący.

Antyfona 4:

Cóż teraz jest dobre lub cóż jest piękne? Aby bracia żyli razem.
Takim bowiem Pan obiecał życie wieczne.

O szatę swoją Ten, który zdobi krynice traw, mówi, że nie należy
o nic się troszczyć.

Chwała, i teraz. Przez Ducha Świętego, jasności przyczyną
utrzymywany jest świat cały. Bogiem jest bowiem Ojcu i Synowi
współistotny i współpanujący.

Prokimenon, ton 8: Zakrólował Pan na wieki, Bóg Twój Syjonie na
pokolenie i pokolenie. Stichos: Chwal, duszo moja, Pana, będę
chwalić Pana w życiu moim. Wszystko, co oddycha.

Ewangelia zmartwychwstania, pierwsza jutrzni, perykopa 116.

Od tego dnia zaczynamy kolejno czytać Ewangelie zmartwychwstania na
jutrzni.

Zmartwychwstanie Chrystusa zobaczywszy. Psalm 50. Chwała. Dla modlitw
Apostołów. I teraz. Dla modlitw Bogurodzicy. Stichera, ton 6:
Powstał Jezus z grobu.

Kanony cztery: zmartwychwstania z hirmosem na cztery, krzyża i
zmartwychwstania na dwa, Bogurodzicy na dwa i wszystkim świętym na
sześć.

Kanon zmartwychwstania, ton 8.

Pieśń 1

Hirmos: Faraona prześladowcę na rydwanach pogrążyła niegdyś w
morzu laska Mojżesza, na krzyża znak poraziwszy i rozdzieliwszy
morze, uciekający zaś pieszo Izrael zbawiła, który zaśpiewał
Bogu pieśń.

Jakżeż nie dziwić się wszechmocnemu Bóstwu Chrystusa? Z cierpień
bowiem tocząc wszystkim wiernym niecierpiętliwość i
niezniszczalność, z boku świętego źródło nieśmiertelności
kapiące, a z grobu życie zawsze będące.

Anioł piękny teraz zjawił się niewiastom, nosząc świetliste
obrazy naturalnej niematerialnej czystości i głosząc światłość
zmartwychwstania: Zmartwychwstał Pan!

Teotokion: Rzeczy sławne mówią o Tobie w pokoleniach i pokoleniach,
Boga Słowo bowiem w łonie ogarnęłaś, czystą zaś pozostając,
Bogurodzico Mario. Przeto wszyscy Ciebie czcimy, po Bogu opiekunkę
naszą.

Kanon ku czci krzyża i zmartwychwstania.

Hirmos: Wodę przeszedł jak suchy ląd i egipskiego zła uniknął,
przeto Izraelita wołał: Wybawicielowi i Bogu naszemu śpiewajmy.

Rozwarły się bramy boleści i przerazili się odźwierni otchłani
widząc, że w głębię otchłani zstąpił Ten, który na
wysokościach całą przewyższa naturę.

Zadziwiły się chóry anielskie widząc na tronie ojcowskim
posadzoną upadłą ludzką naturę, zamkniętą w otchłaniach ziemi.

Kanon ku czci Bogurodzicy.

Hirmos: Śpiewajmy Panu, który przeprowadził lud swój przez
Czerwone Morze, jako jedyny chwalebnie się wysławił.

Przeczysta Bogurodzico, Ty zrodziłaś w sposób przekraczający
naturę zawsze będące wcielone Słowo Boże, przeto śpiewamy Tobie.

Dziewica rodzi Chrystusa, winną latorośl, Życionośnego Pana,
który toczy dla całego świata krople słodyczy zbawienia.

Kanon wszystkim świętym. Ton 8,

mający akrostych: Świętych wszystkich znamienite czyny opiewam.

Hirmos: Faraona prześladowcę na rydwanach.

Opiewając czyny Twoich świętych, proszę, abyś dla ich modlitw
oświecił Twoją światłością duszę moją. Ty bowiem jesteś
Światłością niedostępną, odpędzającą mrok niewiedzy przez
Twoich znamienitych świętych, Słowo Boże, Dawco Światłości,
Chryste (dwa razy).

Gdy podniesiony zostałeś na drzewie, przyciągnąłeś do poznawania
Ciebie całe dziedzictwo pogan, Władco, i rozjaśniłeś
Światłością Świętej Trójcy przez Twoich apostołów, przez
których rozpędziłeś mgłę oszustwa.

Prawem Twoim Chryste pouczani Twoi apostołowie, odrzucili wszystko,
co ziemskie, i światłością łaski oświecili cały świat,
chwalebni, ewangelicznie głosząc Ciebie.

Chwała. Męczennicy radując się wzięli krzyż Twój i nie ulękli
się gróźb prześladowców, ani ognia, ani miecza, ani ran, ani też
głodu, bądź śmierci, odważni, naśladując niewzruszenie Twoją
czcigodną mękę.

I teraz. Dziewice przyjąwszy jawnie męczeńskie cierpienia,
niezachwianie Ciebie naśladowały i jak napisano w psalmie, za Tobą
przyprowadzono dziewice do Syna Twego, radujące się, przyprowadzono
je do Króla wszystkich.

Katabasja: Otworzę me usta i napełnię się duchem, zaśpiewam mój
poemat Matce Króla, świetliście zatryumfuję, i ciesząc się
wyśpiewam wszystkie Twoje cuda.

Pieśń 3

Hirmos: Ty, któryś na początku niebiosa myślą swą umocnił i
ziemię założył na wodach, Chryste, umocnij mnie na opoce
Kościoła, albowiem nie ma świętego poza Tobą, jedyny Przyjacielu
człowieka.

Adam został osądzony za spożycie grzechu i zbawczym cierpieniem
ciała Twego został usprawiedliwiony, Chryste. Sam bowiem nie byłeś
winny śmiertelnego ukąszenia, Bezgrzeszny.

Światłość zmartwychwstania zajaśniała będącym w ciemności i
siedzącym w cieniu śmierci, Bóg mój Jezus, i swoim Bóstwem mocno
związawszy Silnego i naczynia jego złupił.

Teotokion: Okazałaś się większą od Cherubinów i Serafinów,
Bogurodzico, Ty bowiem jedyna przyjęłaś do łona Twego
nieogarnionego Boga, Najczystsza. Przeto Ciebie, Czysta, wszyscy
wierni, w pieśniach błogosławimy.

Inny kanon.

Hirmos: Niebieskiego kręgu najwyższy Stwórco, Panie, i Kościoła
założycielu, Ty mnie umocnij w miłości Twojej, pragnień kresie,
wiernych umocnienie, jedyny Przyjacielu człowieka.

Wcześniej odrzuciłem przykazania, Panie, i wygnałeś mnie od
siebie, ale we mnie wcieliwszy się przez posłuszeństwo nauczyłeś
i w siebie znowu zbudowałeś ukrzyżowaniem.

W Mądrości wszystko wiedząc, Panie, rozumem Twoim umocniłeś
otchłanie i uczyniłeś godnymi zmartwychwstania przez unıżenie
Twoje, Słowo Boże, tych, którzy są stworzeni na obraz Twój.

Inny kanon.

Hirmos: Ty jesteś umocnieniem przybiegających do Ciebie, Panie, Ty
jesteś światłością omroczonych i Tobie śpiewa duch mój.

Daj nam pomoc przez Twoje modlitwy, Najczystsza, chytrością
odpierając okropne pokusy.

Bogurodzico, Tyś była naprawieniem błędu Pramatki Ewy, rodząc
światu Przywódcę życia, Chrystusa.

Inny kanon.

Hirmos: Ty, któryś na początku niebiosa myślą swą umocnił.

Kapłani i pasterze przyoblekli się w święte kapłaństwo i mądrze
kierując wszystkich do Chrystusa godnie upiększyli słowem nauki,
zaprawdę wzbogaciwszy się z wysoka (dwa razy).

Upiększywszy się pięknem dobroczynności i objawiwszy się jako
wspaniałe światła, uczyniliście Kościół uczestnikiem niebios,
święci Chrystusowi, przez którego zostaliście różnorako
upiększeni (dwa razy).

Chwała. Podporządkowując się Twemu prawu, zgromadzenie
błogosławionych różnymi cnotami oświeciło się. Odziedziczyło
przybytki niebieskie, Władco, radując się, każdy inaczej, i
wszyscy godnie je zapełnili.

Teotokion: Z łona dziewiczego od Boga Słowo Boga zrodziłaś nam,
Bogurodzico, które czyste dziewice pobożnie umiłowały i w ślad za
Tobą wszystkie poszły do Niego.

Katabasja: Bogurodzico, żywe i nieskalane źródło, umocnij tych,
którzy Tobie śpiewają, i w Twej Boskiej sławie uczyń godnymi
wieńców chwały.

Katyzma poetycka, ton 8:

Prosomion: Mądrości Słowo.

Czynimy świętą pamięć praojców, patriarchów, apostołów,
męczenników, proroków, hierarchów, ascetów Twoich, poszczących i
sprawiedliwych, i każdego imiennie zapisanego w księdze życia,
Chryste Boże, wszystkich prosząc o modlitwę i modląc się: Przez
nich daj Twój pokój, jako Przyjaciel człowieka, abyśmy wszyscy
wołali do Ciebie: Boże wysławiany w zgromadzeniu świętych Twoich,
Ty zaiste jesteś tym, który godnie wysławił ich pamięć.

Chwała, i teraz. Teotokion: Opiewajmy bramę niebios i arkę,
najświętszą górę, świetlisty obłok, krzew niespalający się,
duchowy raj, wezwanie Ewy, wielki skarb całego świata, albowiem w
Niej dokonało się zbawienie świata i odpuszczenie dawnych
grzechów. Przeto wołamy do Ciebie: Módl się do Syna Twego, aby
dał odpuszczenie grzechów pobożnie kłaniającym się
najświętszemu zrodzeniu Twemu.

Pieśń 4

Hirmos: Tyś moją mocą, Panie, Tyś i moją siłą, Tyś moim
Bogiem, Tyś moją radością, nie porzuciłeś łona Ojca i
nawiedziłeś naszą nędzę. Przeto z prorokiem Habakukiem wołam do
Ciebie: Chwała mocy Twojej, Przyjacielu człowieka.

Tyś mnie, będącego wrogiem, bardzo umiłował, Tyś przez
przedziwne wyniszczenie zstąpił na ziemię, Łaskawy Zbawco,
ostatniej mej hardości nie odrzuciłeś i przebywając na wysokości
przeczystej Twojej chwały poprzednio czci pozbawionego wysławiłeś.

Któż to nie ulęknie się, Władco, widząc cierpieniem niszczącego
śmierć, przed krzyżem uciekające zniszczenie i przez śmierć
otchłań pozbawioną bogactwa, Bożą mocą Twoją, ukrzyżowanego.
Przedziwna to rzecz, Przyjacielu człowieka.

Teotokion: Tyś jest wiernych pochwałą, Oblubienico Dziewicza, Tyś
jest orędowniczką, Tyś ucieczką chrześcijan, murem warownym i
przystanią. Do Syna bowiem Twego modły zanosisz, Najczystsza, i
wybawiasz z nieszczęść tych, którzy w wierze i miłości znają
Ciebie jako czystą Bogurodzicę.

Inny kanon.

Hirmos: Usłyszałem, Panie, o tajemnicy Twojej Opatrzności,
poznałem czyny Twoje i wysławiłem Twoje Bóstwo.

Na krzyżu przygwoździli Ciebie dzieci przestępców Zakonu, Chryste
Boże. Przez krzyż zbawiłeś, jako Łaskawy, sławiących Twoje
cierpienia.

Powstałeś z grobu i wszystkich martwych będących w otchłani
wskrzesiłeś i oświeciłeś jako Łaskawca sławiących Twoje
zmartwychwstanie.

Inny kanon.

Hirmos ten sam.

Ty, która zrodziłaś kłos życiodajny, nieorana niwo, dający
światu życie, Bogurodzico, zbawiaj śpiewających Tobie.

Wszyscy głosimy Ciebie najczystszą, Bogurodzico, oświeceni przez
Pana, zrodziłaś bowiem Słońce Sprawiedliwości, zawsze Dziewico.

Inny kanon.

Hirmos: Tyś moją mocą, Panie, Tyś i moją siłą.

Zgromadzenie Twoich świętych złączyło się miłością i
rozkoszując się Tobą, prawdziwie i czysto w radości, razem z
nierozłącznym chórem aniołów śpiewa Tobie, Bogu wszystko
widzącemu, Bogu wszystkich i Panu (dwa razy).

Młodością sławni kapłani męczennicy przyozdobili się koroną
męczeństwa, namaszczeniem uczynionym przez Boga, najpierw
kapłaństwem wspaniale przyozdobieni. Przeto godnie przyjąwszy dwie
korony wiecznie radujecie się z Chrystusem.

Mędrkowanie ciała wszyscy duchowo pokonaliście, mający prawdziwie
Boga w sercu, doprowadzającego przez post do zwiędnięcia
niepowstrzymane dążenia ciała i teraz oświeciwszy się
światłością beznamiętności przyjęliście zapłatę za trudy.

Chwała. Jako męczennicy Chrystusa pierwszego męczennika,
przecierpieliście okrutne męki, cierpliwie i mężnie, jakby
cierpiąc w obcych ciałach, sławni, i teraz okazaliście się
dziedzicami królestwa, tocząc wiernym uzdrowienia.

I teraz. Teotokion: Oblubienicą Boga byłaś Rodzicielko Boga, bowiem
Jego Słowo przedwieczne cieleśnie nam zrodziłaś. W Nim niewiasty
święcie żyły i w cierpieniach zostały różnorodnie upiększone
przez Ciebie, naprawiając upadek Pramatki.

Katabasja: Jezus Najwyższy Bóg, który zasiada w chwale na tronie
Bóstwa, przybywa w lekkim obłoku, i swoją najczystszą dłonią
zbawia tych, którzy śpiewają: Chryste, chwała mocy Twojej.

Pieśń 5

Hirmos: Całego odrzuciłeś mnie od oblicza Twego, Światłości
Niezachodząca, i okryła mnie, nieszczęsnego, obca ciemność, ale
proszę Cię, nawróć mnie i skieruj ku światłości drogi
przykazań Twoich.

Przecierpiałeś ubranie w purpurę przed męką Twoją, Zbawco,
wyśmiany okrywasz obnażenie pierwszego stworzonego, nie mające
podobieństwa, i nagi przygwożdżony zostałeś ciałem na krzyżu,
Chryste, zwlekając szatę śmiertelności.

Ty z pyłu śmierci podniosłeś moją upadłą naturę,
zmartwychwstając i czyniąc ją niestarzejącą się, Chryste,
okazałeś znowu jako królewski obraz, błyszczący niezniszczalnym
życiem.

Teotokion: Najczystsza, ponieważ masz matczyną odwagę wobec Syna
Twego, przeto prosimy, abyś nie odrzuciła orędowania za nami,
krewnymi Twoimi, albowiem Ciebie jedyną, my chrześcijanie,
miłosiernie przedkładamy Władcy jako oczyszczenie.

Inny kanon.

Hirmos: Oświeć nas przykazaniami Twoimi i prawicą Twoją
wzniesioną wysoko Twój pokój nam daj, Przyjacielu człowieka.

Mocą krzyża Twego, Chryste, kieruj nami. Prze Niego bowiem do Ciebie
przypadamy, abyś obdarzył nas pokojem, Przyjacielu człowieka.

Kieruj życiem naszym, jako najłaskawszy, opiewających Twoje
zmartwychwstanie i daj nam pokój, Przyjacielu człowieka.

Inny kanon.

Hirmos: Czuwając od poranku wołamy do Ciebie, Panie: Zbaw nas, Ty
bowiem jesteś Bogiem naszym, poza Tobą innego nie znamy.

Utul burzę żądz moich, któraś Boga zrodziła, Żywiciela i Pana.

Przy zrodzeniu Twoim, Przeczysta Dziewico, posługują chóry
Aniołów i zgromadzenia ludzi.

Inny kanon.

Hirmos: Całego odrzuciłeś mnie od oblicza Twego.

Staliście się godni przepowiadania, jak Boży prorocy, i
zapragnęliście szlachetnością duszy oczyścić się czystym
życiem, o mający w sercu Boga, oświecani mocą duchową (dwa razy).

Chór świętych jaśnieje teraz Bożymi darami, będący przed
Zakonem wszyscy patriarchowie, prorocy, apostołowie, zgromadzenia
męczenników, poszczących, nauczycieli i sprawiedliwich z kapłanami
męczennikami (dwa razy).

Chwała. Dzisiaj Twoją światłością jaśnieje zgromadzenie widząc
świętych Twoich, Zbawco, i świecami niegasnącej łaski, Twoje
Boże bogactwo dóbr i obfitości nieustannie opiewamy, Przyjacielu
człowieka.

Teotokion: Przedziwne Twoje zrodzenie umiłowały przeczyste
niewiasty, przez piękno życia zostały uznane za Twoje, Przeczysta,
i umiłowawszy Jego jedynego pragną światłości oraz Bożego
oświecenia.

Katabasja: Wszystko ulękło się Boskiej Twojej chwały, Oblubienico
niezaślubiona, Ty bowiem nosiłaś w swym łonie Boga rządzącego
wszystkimi rzeczami i zrodziłaś Przedwiecznego Syna, który daje
zbawienie wszystkim Ciebie sławiącym.

Pieśń 6

Hirmos: Oczyść mnie, Zbawco, wielkie są bowiem nieprawości moje i
wyprowadź z głębi zła, błagam, do Ciebie bowiem zawołałem i
usłyszałeś mnie, Boże zbawienia mego.

Przez drzewo silnie powalił mnie przywódca zła. Ty zaś, Chryste,
podniesiony na krzyżu, powaliłeś silnego i zawstydziłeś go,
upadłego zaś podniosłeś.

Ty ulitowałeś się nad Syjonem, zajaśniawszy z grobu Nowy Testament
zamiast Starego spełniłeś jako Łaskawy, Bożą Twoją krwią, i
teraz króluj w nim na wieki, Chryste.

Teotokion: Niech zostaniemy wybawieni z okropnych grzechów przez
modły Twoje, czysta Rodzicielko Boga, i niech otrzymamy, Przeczysta,
Bożą Światłość, w Ciebie w niewypowiedziany sposób wcielonego
Syna Bożego.

Inny kanon.

Hirmos: Modlitwę wyleję przed Panem i Jemu opowiem smutki moje,
albowiem pełna jest zła dusza moja i życie moje przybliżyło się
do otchłani, przeto modlę się jak Jonasz: Wyprowadź mnie, Boże,
ze zniszczenia.

Ręce rozpostarłeś na krzyżu uleczając dobrowolnie wyciągniętą
w Edenie rękę pierwszego człowieka, z własnej woli zakosztowałeś
żółci i zbawiłeś, Chryste, jako Mocny tych, którzy sławią
Twoje cierpienia.

Wybawca ze śmierci zakosztował dawnego osądzenia, aby tym
zniszczyć królestwo zniszczenia i zstąpiwszy do otchłani Chrystus
zmartwychwstał, i jako wszechmocny zbawił opiewających Jego
zmartwychwstanie.

Inny kanon.

Hirmos: Szatę podaj mi jasną, który przyodziewasz się
światłością jak szatą, wielce miłościwy Chryste, Boże nasz.

Ogłaszamy Ciebie, wierni, Bogurodzico, świątynią Bożą i arką,
pałacem uduchowionym i bramą niebios.

Niszczyciel grobów, jako Bóg, będąc zrodzeniem Twoim, Mario,
Oblubienico Dziewicza, wielbiony jest z Ojcem i Duchem.

Inny kanon.

Hirmos: Oczyść mnie, Zbawco

Jako czcigodny wybrany, położony kamień węgielny, święci w
Syjonie znaleźli Ciebie, Władco, fundament niezachwiany, jako
wybrane kamienie znaleźli siebie samych (dwa razy).

Z przebitego Twego boku wypływały krople krwi, z wodą uczynioną
przez Boga, świat odnawiając, zbierając Boże zgromadzenie
wszystkich świętych (dwa razy).

Chwała. Najpobożniej opiewamy Boży obłok męczenników, oświecony
łaską, który zajaśniał świetliście purpurą krwi i czerwienią
ich ciężkich cierpień.

Teotokion: Wszyscy znamy Ciebie jako najprawdziwszą Matkę Bożą,
przez którą została zbawiona natura kobieca, Nieskalana, w
Chrystusie cierpiąc, cnotami wszelkimi pobożnie będąc
napełnioną.

Katabasja: Obchodząc z łaski Boga to Boskie i chwalebne święto
Bogurodzicy, przyjdźcie, zaklaszczmy w dłonie, sławiąc z wiarą
zrodzonego z Niej Boga.

Kontakion, ton 8:

Jako początki natury Ogrodnikowi stworzenia świat przynosi Tobie,
Panie, męczenników mających w sercach Boga, dla ich modlitw
zachowaj w głębokim pokoju Twój Kościół, Twoje dziedzictwo,
przez Bogurodzicę, wielce miłosierny.

Ikos: Wy, którzy byliście męczeni po całej ziemi i
przenieśliście się na niebiosa, którzy naśladując cierpienia
Chrystusa zabieracie nasze żądze, tutaj dzisiaj gromadzicie się
okazując Kościół pierworodnych, jako zawierający obraz nieba i do
Chrystusa wołający: Ty jesteś moim Bogiem, dla Bogurodzicy zachowaj
mnie, wielce miłosierny.

Czytanie Prologu.

Synaksarion w Niedzielę Wszystkich Świętych.

Stichosy: Pana mojego opiewam wszystkich przyjaciół,

Jeśli ktoś chce, niech we wszystkim idzie za nimi.

Chryste, dla modlitw Bogurodzicy i wszystkich od wieków świętych
Twoich zmiłuj się i zbaw nas jako jedyny dobry, i Przyjaciel
człowieka. Amen.

Pieśń 7

Hirmos: Zstąpienia Bożego niegdyś ogień powstydził się w
Babilonie, przeto młodzieńcy w piecu tańczyli radosnymi nogami jak
na łące i radując się śpiewali: Błogosławiony jesteś, Boże
ojców naszych.

Chwalebne wyniszczenie Boże, bogactwo Twego ubóstwa, Chryste,
zadziwia Aniołów, widząc Ciebie przygwożdżonego na krzyżu, aby
zbawić z wiarą wołających: Błogosławiony jesteś, Boże ojców
naszych.

W Boskim Twym zstąpieniu światłością napełniłeś otchłań i
odpędzona została przedtem prześladowcza ciemność. Z niej
powstali odwieczni więźniowie, wołając: Błogosławiony jesteś,
Boże ojców naszych.

Triadikon: Wszystkich Pana, jedynego Syna Jednorodzonego chwalebnego
Ojca błogosławimy i głosimy jedynego, znając pochodzącego od Ojca
Ducha prawego, współistotnego i współwiecznego.

Inny kanon.

Hirmos: Dzieci żydowskie w Babilonie niegdyś wiarą w Trójcę
płomień w piecu zdeptały, śpiewając: Ojców Boże,
błogosławiony jesteś.

Zbawienie uczyniłeś pośrodku ziemi, proroczy Boże. Na drzewie
bowiem zostałeś podniesiony i przywołałeś wszystkich z wiarą
wołających: Ojców naszych Boże, błogosławiony jesteś.

Powstałeś z grobu jak ze snu, Szczodry, wszystkich wybawiłeś od
zniszczenia, stworzenie przyjmuje z wiarą głoszone przez Apostołów
zmartwychwstania: Ojców Boże, błogosławiony jesteś.

Inny kanon.

Hirmos jak w kanonie ku czci zmartwychwstania

W dziewicze wcielony łono objawił się na zbawienie nasze. Przeto
znając Twoją Matkę jako Bogurodzicę, dziękczynnie wołamy: Ojców
Boże, błogosławiony jesteś.

Zrodziłaś laskę z pokolenia Jessego, Dziewico błogosławiona, owoc
przynosząc, kwiat zbawczy z wiarą wołających do Syna Twego: Ojców
Boże, błogosławiony jesteś.

Inny kanon.

Hirmos: Zstąpienia Bożego niegdyś ogień powstydził się.

Chóry świętych nieustannie opiewają spoczywającego w świętych,
teraz cieszą się słodyczą Bożą i radując się śpiewają:
Błogosławiony Bóg ojców naszych.

Bożym jaśnieniem trójsłonecznego wylania Światłości, czcigodnie
oświecające święte zgromadzenia, jedność trójczęściową
błogosławię, Ojca niemającego początku i Syna pobożnie, i Ducha
Świętego.

Gdy objawisz się Boże w Twojej niewypowiedzianej chwale pośród
bogów, godnie dając i dary rozdając, i korony dając, wtedy,
Zbawco, pozwól śpiewać Tobie: Błogosławiony Bóg ojców naszych.

Chwała. Radując się opiewamy zgromadzenie wszystkich świętych,
zewsząd zebrane i pokolenia zarazem, i godności, i życie, z nimi
śpiewamy: Błogosławiony Bóg ojców naszych.

I teraz. Teotokion: Wszystkie dziewice, zorganizujcie chór i
wysławiajcie najczystszą, najświętszą Rodzicielkę Boga, radując
się i głośno wołając: Raduj się, któraś wytoczyła nam
Źródło radości.

Katabasja: Nie zechcieli adorować stworzeń w miejsce Stwórcy,
przyjaciele Boga, lecz mężnie pokonawszy ogniste pokuszenie,
śpiewali pełni radości: Ty jesteś godny wszelkiej chwały, Panie i
Boże ojców naszych, błogosławiony jesteś!

Pieśń 8

Hirmos: Siedmiokroć rozpalił piec chaldejski prześladowca z
wrogości dla pobożnych, mocą zaś lepszą zbawieni widząc to, do
Stwórcy i Wybawiciela wołali: Dzieci błogosławcie, kapłani
zaśpiewajcie, ludzie wywyższajcie na wszystkie wieki.

Boża moc Jezusowego Bóstwa w nas pobożnie zajaśniała. Ciałem
bowiem zakosztował za wszystkich śmierci krzyżowej i zniszczył moc
otchłani. Jego to dzieci nieustannie błogosławcie, kapłani
śpiewajcie, ludzie wywyższajcie na wszystkie wieki.

Ukrzyżowany powstał, a pełen pychy upadł, upadły i skruszony
poprawił się, zniszczenie zostało odrzucone i niezniszczalność
zakwitła. Życie bowiem pochłonęło to, co było martwe, dzieci
błogosławcie, kapłani śpiewajcie, ludzie wywyższajcie na
wszystkie wieki.

Triadikon: Trójświetliste Bóstwo jednym jaśnieje promieniem z
jednej trójhipostatycznej natury Rodzica bez początku, wspólnej
Jemu natury Słowo Ojca i królujący współistotny Duch, dzieci
błogosławcie, kapłani śpiewajcie, ludzie wywyższajcie na
wszystkie wieki.

Inny kanon.

Hirmos: Zwyciężyli oprawcę i byli płomieniem łaski Twojej, do
przykazań Twoich bardzo przylgnęły dzieci, wołając:
Błogosławcie Pana wszystkie dzieła Pańskie.

Na drzewie dla mnie ręce wyciągnąłeś obnażony, wzywając mnie,
abym swoją nagość przykrył mądrze na Boży sposób:
Błogosławcie wszystkie dzieła Pańskie i wywyższajcie Go na wieki.

Z głębin otchłani dźwignąłeś mnie, upadłego, i uczciłeś
wspaniałą chwałą tronu Rodziciela: Błogosławcie wszystkie
dzieła Pańskie Pana i wywyższajcie Go na wieki.

Inny kanon.

Hirmos: Króla niebios, któremu śpiewają wszystkie wojska
anielskie, chwalcie i wywyższajcie na wszystkie wieki.

Wygaś skierowane na nas rozpalone i ogniste strzały wrogów,
albowiem Tobie śpiewamy na wszystkie wieki.

W nadprzyrodzony sposób zrodziłaś, Dziewico, Stwórcę i Zbawcę,
Boga Słowo. Przeto Tobie śpiewamy na wszystkie wieki.

Inny kanon.

Hirmos: Siedmiokroć rozpalił piec chaldejski prześladowca.

Radujcie się, męczennicy, prorocy, apostołowie, czcigodne
zgromadzenie kapłanów męczenników, ascetów i nauczycieli chórze
Boży, z niewiastami niosącymi mirrę słodko śpiewając: Dzieci
błogosławcie, kapłani zaśpiewajcie, ludzie wywyższajcie na
wszystkie wieki.

Święci nasycili się przewyższającą rozum światłością,
radością Bożą i weselem, jesteście jak bogowie bliscy Bogu,
dzięki Bogu mając kontakt ze Światłością i oświeciliście się
promieniami niewypowiedzianej chwały, Chrystusa wywyższajcie na
wszystkie wieki.

Błogosławimy Ojca i Syna, i Świętego Ducha, Pana.

Okazaliście się, święci, bardzo jasnymi gwiazdami, niebo
kościelne rozjaśniliście rozlicznymi darami i różnymi cnotami, w
sprawiedliwości, czystości, męstwie i rozumie, kapłani
zaśpiewajcie Władcy, ludzie wywyższajcie na wszystkie wieki.

I teraz. Teotokion: Z weselem wszystkie mądre w Bogu niewiasty,
które odeszły, opiewają w duchu Dawida Przeczystą, prawdziwą
Matkę Bożą, wybawiającą nas z klątwy Pramatki Ewy, pobożnie
stojąc Jej owoc opiewajcie na wieki.

Chwalimy, błogosławimy i kłaniamy się Panu, śpiewając i
wywyższając Go wszystkie na wieki.

Katabasja: Pobożne dzieci w ognistym piecu zostały zbawione przez
zrodzenie Bogurodzicy, wtedy zwiastowane przez obraz, a teraz
spełnione. Ono to podnosi wszystkich śpiewających: Wszystkie
dzieła Pańskie, śpiewajcie Panu i wywyższajcie Go na wieki.

Także śpiewamy: Czcigodniejszą od cherubinów.

Pieśń 9

Hirmos: Ulękło się tego niebo i ziemi zadziwiły się krańce,
albowiem Bóg objawił się ludziom w ciele i łono Twoje większe
było od nieba, przeto Ciebie, Bogurodzico, chóry aniołów i ludzi
wywyższają.

Twoja Boża i nie mająca początku natura jest prosta, a stała się
złożoną przez przyjęcie ciała, w sobie samym ją uczyniłeś,
Słowo Boże, i cierpiałeś jako człowiek będąc niecierpiętliwym
jako Bóg. Przeto Ciebie w dwóch naturach nierozdzielnych i
niepomieszanych wysławiamy.

Będąc Ojcu równym według Bożej natury, według natury byłeś
też człowiekiem, uniżyłeś się zstępując do sługi i
powstałeś z grobu dając zrodzonym z ziemi łaskę Ojca, którego
według natury Boga i Władcę z Tobą wszyscy wysławiamy.

Teotokion: O Dziewico, Matko Boża, okazałaś się rodzącą w ciele
w nadprzyrodzony sposób Boga Słowo, które Ojciec zrodził z serca
swego przed wszystkimi wiekami jako Łaskawy, Syna, którego teraz
czcimy jako większego od ciała, chociaż przyoblekł się w ciało.

Inny kanon.

Hirmos: Każda wieść lęka się niewypowiedzianego Bożego
uniżenia, albowiem Najwyższy dobrowolnie zstąpił aż do ciała i z
dziewiczego łona stał się człowiekiem, przeto przeczystą
Bogurodzicę wierni uwielbiamy.

Wiemy o Tobie, że jesteś Bożym Synem według natury, poczętym w
łonie Bogurodzicy, który dla nas stał się człowiekiem i widząc
Ciebie na krzyżu w ludzkiej cierpiącego naturze, niecierpiętliwego
zaś jako będącego Bogiem wysławiamy.

Zniszczona została smutna ciemność, z otchłani zajaśniało bowiem
Słońce Sprawiedliwości Chrystus oświecając wszystkie krańce
ziemi, jaśniejący Boską światłością niebieski człowiek,
ziemski Bóg, którego w dwóch naturach wysławiamy.

Inny kanon.

Hirmos: Zaprawdę wyznajemy Ciebie jako Bogurodzicę, przez Ciebie
zbawieni, Dziewico czysta, z bezcielesnymi chórami Ciebie
uwielbiając.

Radością i weselem napełniona jest pamięć Twoja, przychodzącym
toczysz uleczenie i tym, którzy pobożnie głoszą Ciebie
Bogurodzicą.

Śpiewamy Tobie psalmy, Łaski Pełna, i przynosimy okrzyk „Raduj
się”, Ty bowiem wszystkim wytoczyłaś radość.

Inny kanon.

Hirmos: Ulękło się tego niebo.

Uzbrojeni w nadzieję i miłość, wiarą odgrodzeni, wszystkie
groźby prześladowców, męki i rany przecierpieliście radując
się, wzbogaciliście się o błogosławieństwo Chrystusa,
czyniącego zwycięstwo prawdy w cierpieniach, pierwsi męczennicy.

Przystani zbawienia, Chrzcicielu, apostołowie, prorocy i męczennicy
z poszczącymi, Boży nauczyciele i kapłani, zgromadzenie
patriarchów i błogosławieni kapłani męczennicy, niewiasty
miłujące Boga, asceci i sprawiedliwi, teraz godnie was wysławimy.

Chwała. Kuszeni ogniem pokus i nie oszukani rozkoszami radujecie
się, stojąc przed świetlistym tronem Władcy, sławne zgromadzenie
świętych na niebiosach, uwolnione zwierciadła, odsuwające cień z
prawdziwego objawienia.

I teraz. Teotokion: Okazałaś rozdzielone podmioty zjednoczonymi,
przez Ciebie bowiem ludzie na niebiosach zaprawdę byli
współmieszkańcami aniołów i świadczą chóry wszystkich
świętych, teraz z nami opiewając Twoje zrodzenie, Dziewico
Bogurodzico, w wiecznych pieśniach.

Katabasja: Niechaj wszyscy zrodzeni z ziemi radują się, trzymając
zapalone swoje lampy, i niech wszystkie niematerialne moce obchodzą z
chwałą święto Bogurodzicy, wołając: Raduj się, Łaski Pełna,
zawsze Dziewico, najczystsza Bogurodzico!

Święty Pan Bóg nasz, śpiewamy według tonu.

Eksapostilarion zmartwychwstania:

Z uczniami wejdźmy na górę Galilejską, aby w wierze zobaczyć
Chrystusa, który mówi: Dana mi jest wszelka władza na niebie i na
ziemi. Przyjmijmy, jak naucza wszystkich chrzcić w imię Ojca i Syna,
i Świętego Ducha, i jak obiecuje pozostać z uczniami aż do
skończenia świata.

Fotagogikon wszystkim świętym. Prosomion:

Chrzciciela i Poprzednika, apostołów, proroków, męczenników,
hierarchów, poszczących i ascetów, kapłanów męczenników, a z
nimi miłujące Boga niewiasty i wszystkich sprawiedliwych, i chóry
aniołów, godnie uczcijmy pieśniami modląc się, aby ich chwałę
otrzymać od Chrystusa Zbawcy.

I teraz. Teotokion: Ty, który na wysokościach jesteś wysławiany
przez aniołów i nie odstąpił od Ojca, Przeczysta, w
niewypowiedziany sposób żył ze zrodzonymi z ziemi. Ty zaś byłaś
orędowniczką zbawienia, z Twego czystego łona w nadprzyrodzony
sposób dałaś ciało Słowu, Czysta. Módl się do Niego, aby Twoim
sługom dał odpuszczenie grzechów.

Do psalmów pochwalnych dodajemy osiem stichosów i śpiewamy stichery
zmartwychwstania, ton 8:

Panie, chociaż stałeś przed sądem, sądzony przez Piłata, to
jednak nie odstąpiłeś od tronu z Ojcem na nim zasiadając i
powstałeś z martwych świat wyzwoliwszy z niewoli wroga jako
Szczodry i Przyjaciel człowieka.

Panie, chociaż jako martwego w grobie położyli Cię Żydzi, to jako
Króla śpiącego żołnierze Ciebie strzegli i jako Życia skarbnicę
opieczętowali pieczęcią. Zmartwychwstałeś i dałeś
niezniszczalność duszom naszym.

Panie, jako oręż przeciwko diabłu dałeś nam krzyż Twój, drży
bowiem i trzęsie się nie mogąc spoglądać na Jego moc, albowiem
martwych wskrzesza i śmierć zniszczył. Przeto kłaniamy się
pogrzebowi Twemu i zmartwychwstaniu.

Anioł Twój, Panie, głosząc zmartwychwstanie przestraszył straże,
niewiastom zaś zwiastował mówiąc: Po cóż szukacie żywego
pośród umarłych? Zmartwychwstał Bogiem będąc i światu życie
dał.

Inna stichera Anatoliosa:

Cierpiałeś na krzyżu, niecierpiętliwy w Bóstwie, pogrzebanie
przyjąłeś na trzy dni, aby nas uwolnić z wrogiej niewoli, i
zwyciężywszy śmierć nas ożywiłeś, Chryste Boże, Twoim
zmartwychwstaniem, Przyjacielu człowieka.

Inne stichery wszystkim świętym, ton 4:

Prosomion: Jako mężnego.

Pan zadziwił świętymi na ziemi, przyjęli bowiem Jego rany i
cierpienia w ciele, w nich się upiększają i jawnie upiększeni
Bożym pięknem. Zaśpiewajmy im jako niewiędnącym kwiatom, jako
prawdziwym gwiazdom Kościoła, jako dobrowolnie złożonym w ofierze.

Stichos: Wołali sprawiedliwi i Pan wysłuchał ich, ze wszystkich ich
utrapień wybawił ich.

Z prorokami apostołowie, z ascetami nauczyciele, z kapłanami
męczennikami wszyscy sprawiedliwi i niewiasty męczennice, mnóstwo
błagających świętych i chóry sprawiedliwych niech zostaną
wysławione świętymi pieśniami jako dziedzice królestwa niebios,
jako mieszkańcy raju.

Stichos: Przedziwny jest Bóg w świętych swoich, Bóg Izraela.

Wy, którzy uczyniliście ziemię niebem przez światłość cnót,
którzy naśladowaliście śmierć Chrystusa idąc drogą
nieśmiertelności, którzy żądze ludzkie oczyściliście
działaniem łaski, którzy w całym świecie jednomyślnie
cierpieliście, bądźcie wysławieni, mężni męczennicy.

Chwała. Pierwsza niedzielna stichera Ewangelii, ton 1:

W drodze do swego wniebowstąpienia Pan stanął przed uczniami
idącymi na górę i pokłonili się Jemu. Dał im władzę, aby
nauczali wszędzie i głosili wszystkim stworzeniom pod niebem Jego
powstanie z martwych i wniebowstąpienie. Obiecał im, że na wieki
pozostanie z nimi, On, który jest samą prawdą, Chrystus Bóg i
Zbawca dusz naszych.

I teraz. Błogosławiona jesteś Bogurodzico Dziewico. Wielka
doksologia. Po trisagionie tylko troparion zmartwychwstania, ektenie i
rozesłanie. Pierwsza godzina w narteksie i katechezy Studyty, pełne
rozesłanie.

Na Liturgii Błogosławieństwa niedzieli na cztery, ton 8:

Wspomnij nas, Chryste Zbawco świata, jak wspomniałeś łotra na
drzewie, i wszystkich uczyń godnymi, jedyny Szczodry, niebieskiego
królestwa Twego.

Zostałeś dobrowolnie przygwożdżony na drzewie, Zbawco nasz, który
drzewem wybawiłeś Adama z klątwy, odnawiając obraz jako Szczodry i
dałeś radości raju.

Usłysz Adamie i raduj się z Ewą, albowiem ten, który dawno temu
obnażył nas przez drzewo i przez oszustwo wziął w niewolę,
został zniszczony krzyżem Chrystusowym.

Dzisiaj Chrystus powstał z grobu, wszystkim wiernym podając
niezniszczalność i przywraca radość niewiastom z mirrą po męce i
zmartwychwstaniu.

I z kanonu wszystkich świętych pieśń szósta na cztery.

Prokimenon lekcji, ton 8: Złóżcie śluby i wypełnijcie je przed
Panem Bogiem naszym. Stichos: Znany w Judei jest Bóg, w Izraelu
wielkie jest imię Jego. I świętym: Przedziwny jest Bóg w swoich
świętych, Bóg Izraela. Lekcja z Listu do Hebrajczyków, perykopa
330. Alleluja, ton 4: Wołali sprawiedliwi i Pan wysłuchał ich, ze
wszystkich ich utrapień wybawił ich. Stichos: Liczne są utrapienia
sprawiedliwych, lecz ze wszystkich wybawi ich Pan. Ewangelia według
Mateusza, perykopa 34. Koinonikon: Chwalcie Pana z niebios Chrystusa,
zakosztujcie ze źródła nieśmiertelności. Drugi: Radujcie się,
sprawiedliwi, w Panu, sprawiedliwym przynależy chwała.

Podajemy braciom obfity posiłek ze względu na przygotowanie się do
wysiłku postnego.

Należy wiedzieć: jeśli cerkiew jest pod wezwaniem Wszystkich
Świętych, to na małych nieszporach, wielkich nieszporach, na
jutrzni i na Liturgii śpiewamy tak samo, jak gdy w niedzielę
wypadnie pamięć wielkiego świętego, który ma czuwanie. Także
rano na jutrzni śpiewamy polijeleos.

Po polijeleosie:

Uwielbiamy was, apostołowie, męczennicy, prorocy, i wszyscy
święci, i czcimy świętą pamięć waszą, modlicie się bowiem za
nami do Chrystusa, Boga naszego.

Psalm wstępny: Błogosławiony mąż, i katyzma poetycka świętym,
podana po trzeciej pieśni kanonu. Anabatmi tonu. Prokimenon.
Wszystko, co oddycha. Ewangelia wszystkim świętym. Zmartwychwstanie
Chrystusa zobaczywszy. Psalm 50. Chwała. Dla modlitw wszystkich
świętych. I teraz. Dla modlitw Bogurodzicy. Zamiast: Powstał Jezus
z grobu, jak i przepowiedział, śpiewamy sticherę wszystkim
świętym. Kanon zmartwychwstania z hirmosem na cztery, Bogurodzicy na
dwa i świętym na osiem. Pozostałe, jak jest w zwyczaju.

Koniec i Bogu chwała.

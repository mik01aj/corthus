TROPARIONY I KONTAKIONY

ROKU LITURGICZNEGO

MIESIĄC WRZESIEŃ.

1 Początek indykcji, czyli nowego roku kościelnego. Święto
stworzenia. Św. ojca naszego Symeona Słupnika archimandryty. Sobór
Najświętszej Bogurodzicy w Miasenes. Ikony Matki Bożej
„Błogosławiona Przez Wszystkich”.

Troparion indykcji, ton 2: Stwórco wszystkich stworzeń, który w
swojej władzy ustanowiłeś chwile i wieki, pobłogosław początek
roku łaską Twoją, Panie, zachowując w pokoju Twój lud i Twoje
miasto dla modlitw Bogurodzicy i zbaw nas.

Troparion o Symeonie, ton 1: Kolumną cierpliwości stałeś się,
błogosławiony Symeonie, naśladowałeś gorliwie praojców, Hioba w
cierpieniach, Józefa w doświadczeniach, i będąc w ciele
prowadziłeś życie na wzór aniołów. Święty Szymonie, ojcze
nasz, módl się do Chrystusa Boga o zbawienie dusz naszych.

Troparion o Bogurodzicy, ton 1: Raduj się, Łaski Pełna, Bogurodzico
Dziewico, ucieczko i obrono rodzaju ludzkiego. Z Ciebie przyjął
ciało Zbawiciel świata. Tylko Ty jesteś Matką i Dziewicą, zawsze
błogosławiona i pełna chwały, módl się do Chrystusa Boga o
pokój dla całego świata.

Kontakion indykcji, ton 2: Chryste Królu, który masz przybytek na
wysokościach, Stwórco wszystkich rzeczy widzialnych i
niewidzialnych, który stworzyłeś dni i noce, chwile i wieki,
pobłogosław teraz początek roku, strzeż i zachowaj w pokoju lud
prawosławny i Twoje miasto, wielce miłosierny.

Kontakion o Symeonie, ton 2: Szukając tego, co w górze, związany z
tym, co na dole, ze słupa zrobiłeś wóz ognisty, przez to stałeś
się współmieszkańcem aniołów, czcigodny, z nimi módl się
nieustannie do Chrystusa Boga za nami wszystkimi.

Troparion o ikonie, ton 4: Obchodzimy dzisiaj świetliste święto,
oto bowiem przed nami ikona Twoja czcigodna, o błogosławiona przez
wszystkich, do niej z miłością serca przychodząc, Władczyni,
kłaniamy się i gorąco do Ciebie wołamy: Wybaw nas z nieszczęść
i kłopotów.

2 Św. męczennika Mammasa. Św. ojca naszego Jana Postnika,
patriarchy Konstantynopola.

Troparion, ton 4: Męczennik Twój, Panie, Mammas.

Troparion o biskupie, ton 4: Przez prawdziwość Twych czynów.

Kontakion o męczenniku, ton : Laską daną Tobie przez Boga lud Twój
paś na pastwiskach życiodajnych, bestie zaś niewidzialne i
niepohamowane skrusz pod nogami śpiewających Tobie, albowiem wszyscy
w nieszczęściach mają Ciebie, Mammasie, jako gorącego orędownika.

3 Św. męczennika Antyma, biskupa Nikomedii. Św. ojca naszego
Teoktysta.

Troparion, ton 4: Jako uczestnik powołania apostołów.

Troparion o ascecie, ton 8: Potokami łez Twoich użyźniłeś
niepłodną pustynię.

Kontakion o biskupie, ton 4: Pobożnie żyłeś jako biskup.

4 Św. męczennika Babylasa, biskupa Antiochii. Św. proroka
Mojżesza, który widział Boga. Ikony Matki Bożej „Krzew
Gorejący”.

Troparion o biskupie męczenniku, ton 4: Jako uczestnik powołania
apostołów.

Troparion o proroku, ton 2: Osiągnąłeś szczyt cnót, proroku
Mojżeszu, i dlatego zaszczycony zostałeś widzeniem Chwały Bożej,
otrzymałeś dające łaskę Tablice Prawa i nosząc na sobie znaki
łaski byłeś chwalebną ozdobą proroków i wielką tajemnicą
bogobojności.

Kontakion o proroku, ton 2: Chór proroków z Mojżeszem i Aaronem z
radością dzisiaj weseli się, albowiem ich proroctwa na nas
spełniły się. Dzisiaj jaśnieje krzyż, którym nas zbawiłeś. Dla
Ich modlitw, Chryste Boże, zmiłuj się nad nami.

Kontakion o biskupie męczenniku, ton 8: Jako głosiciela pobożności
i męczenników umocnienie Kościół sławi Ciebie, Babilasie
chwalebny, uświęcony dzisiaj i jako mający w świecie doskonałym
odwagę przed Panem, wywyższających i wysławiających Ciebie
zachowaj modląc się do Chrystusa, wielki cierpiętniku.

Troparion o ikonie, ton 4: Ty, który w krzewie ognistym płonącym i
nieskalanym pokazałeś Mojżeszowi przeczystą Matkę Twoją, Chryste
Boże, ogień Bóstwa bez spalenia do łona przyjmującą i
nienaruszoną po zrodzeniu. Dla Jej modlitw z płomienia żądz wybaw
nas i od ognistych płomieni miasto Twoje zachowaj jako miłosierna.

5 Św. proroka Zachariasza, ojca czcigodnego Jana Poprzednika i św.
sprawiedliwej Elżbiety. Św. męczennika Atanazego Brzeskiego.

Troparion o Zachariaszu, ton 4: W kapłańskie szaty ubrany według
prawa Bożego, mądry Zachariaszu, składałeś jak przystoi na
kapłana miłe Bogu całopalenia i byłeś pochodnią i widzącym
tajemnice, nosząc na sobie jawnie znaki łaski, zginąłeś od miecza
w domu Pańskim, proroku Chrystusa, módl się z Poprzednikiem o
zbawienie dusz naszych.

Troparion o obojgu, ton 3: Sprawiedliwych Twoich Zachariasza i
Elżbiety świętując wspomnienie, prosimy Ciebie Panie: Zbaw dusze
nasze.

Troparion o męczenniku, ton 2: Błogosławiony jesteś, ojcze nasz
Atanazy, bowiem w wierze żyłeś, stojąc mężnie w obronie
świętej wiary prawosławnej, z rozrzewnieniem zawsze śpiewając
akatysty Przeczystej, nakazując nikomu nie porzucać świętej wiary
prawosławnej i ucierpiałeś za świadectwo prawdzie aż do śmierci.
My zaś, czczący świętość Twoją, z odwagą wołamy do Ciebie:
Ojcze nasz, męczenniku Atanazy, chwało i umocnienie nasze.

Kontakion o Zachariaszu, ton 3: Dzisiaj prorok i kapłan Najwyższego
Zachariasz, Rodzic Poprzednika, ucztę przygotował ku swojej
pamięci, karmiąc wiernych, napój prawdy bowiem wszystkim
zamieszał, przeto odchodzi jako znawca tajemnic łaski.

Kontakion o obojgu, ton 4: Jak księżyc w pełni Światłość prawdy
od duchowego Słońca Mesjasza przyjęłaś i we wszystkich
przykazaniach Pańskich z Zachariaszem chodziłaś, Elżbieto
kochająca Boga, godnie przeto Ciebie w pieśniach błogosławimy,
wielbiąc szczodrą Światłość Pana oświecającego wszystkich.

Kontakion o męczenniku, ton 8: Życia mniszego ozdobę i
męczenników piękno okazałeś życiem Twoim, Atanazy, i jako
słońce jaśniejące ludowi prawosławnemu zajaśniałeś, przeto i
Chrystus darem cnót wzbogacił Ciebie, abyśmy czcząc świetlistą
pamięć Twoją wołali do Ciebie: Wspominaj owczarnię Twoją w
modłach Twych, o czcigodny.

6 Wspomnienie cudu św. Michała Archanioła. Św. kapłana
męczennika Maksyma Gorlickiego.

Troparion, ton 4: Wojsk niebieskich arcystrategu, prosimy Ciebie
nieustannie, my niegodni, abyś nas osłonił cieniem skrzydeł
niematerialnej swojej chwały, zachowując nas usilnie modlących się
i wołających: Od nieszczęść wybaw nas, wodzu niebieskich mocy.

Kontakion, ton 2: Arcystrategu Boży, sługo Chwały Bożej,
przywódco aniołów i opiekunie ludzi, módl się o rzeczy
pożyteczne dla nas i o wielkie miłosierdzie, jako wielki wódz
niebieski.

Troparion, ton 4: Przez Opatrzność posłany zostałeś na górę
Poczajowską dla poznania prawdy wiary prawosławnej i zdobywszy
prawdziwą naukę w mieście Żytomierzu jako rycerz Chrystusowy
przyszedłeś na naszą ziemię, za Prawosławie i lud swój
przyjąłeś śmierć męczeńską, przeto ziemię rodzinną
umocniłeś w Prawosławiu, kapłanie męczenniku Maksymie, módl się
do Chrystusa Boga za dusze nasze.

Kontakion, ton 2: Męczeństwo Twoje, ojcze Maksymie, oświeciło i
pociągnęło do wiary prawosławnej lud nasz, życie swoje oddawszy
Chrystusowi Bogu przecierpiałeś męki i więzienne katusze, módl
się za nami i za ziemią swoją do Chrystusa Boga naszego.

7 Przedświęcie Narodzenia Matki Bożej. Św. męczennika Sozonta.

Troparion wigilii święta, ton 4: Z korzenia Jessego i z lędźwi
Dawida rodzi się nam dzisiaj Boże dziecię Maria, przeto wszystko
się cieszy i odnawia. Cieszcie się razem, niebo i ziemio. Sławcie
Ją pokolenia narodów. Joachim się cieszy i Anna świętuje,
wołając: Niepłodna rodzi Bogurodzicę i karmicielkę życia
naszego.

Kontakion wigilii święta, ton 3: Dziewica i Bogurodzica Maria,
pałac bezkresny niebieskiego Oblubieńca dzisiaj się rodzi Bożym
zamysłem z niepłodnej, aby być rydwanem Słowa Bożego. W tym celu
bowiem od wieków wyznaczona została na bramę Bożą i Matkę
prawdziwego Życia.

Troparion o męczenniku, ton 4: Męczennik Twój, Panie, Sozont.

Kontakion o męczenniku, ton 2: Prawdziwego i mądrego w Bogu
męczennika, wspaniałego cierpiętnika pobożności, zgromadziwszy
się dzisiaj donośnie wysławmy Sozonta, znawcę tajemnic łaski,
szczodrego dawcę uzdrowień. Modli się bowiem do Chrystusa Boga za
nami wszystkimi.

8 NARODZENIE NAJŚWIĘTSZEJ WŁADCZYNI NASZEJ BOGURODZICY I ZAWSZE
DZIEWICY MARII. Chełmskiej ikony Matki Bożej.

Troparion, ton 4: Narodzenie Twoje, Bogurodzico Dziewico, radość
ogłosiło całemu światu, z Ciebie bowiem zajaśniało Słońce
Sprawiedliwości, Chrystus Bóg nasz, i likwidując klątwę dał
błogosławieństwo, i niszcząc śmierć darował życie wieczne.

Kontakion, ton 4: Joachim i Anna wyzwolili się z hańby
bezdzietności, a Adam i Ewa ze zniszczenia śmierci, Przeczysta, w
świętym zrodzeniu Twoim. Świętując owo wyzwolenie i lud Twój
wybawiony z osądzenia za grzechy woła do Ciebie: Niepłodna rodzi
Bogurodzicę i Karmicielkę Życia naszego.

Troparion o ikonie, ton 4: Jako macierzyńskie błogosławieństwo
dałaś, przeczysta Dziewico, cudowną ikonę Twoją prawosławnym
przodkom naszym na górze chełmskiej, tak i teraz, odrzucając
mnóstwo grzesznych upadków naszych, nie porzucaj nas, o wysławiana
przez wszystkich Matko, lecz pozostań miłością z nami do
skończenia wieku i otwórz nam bramy raju.

Kontakion, ton 6: Wybranej ze wszystkich pokoleń Władczyni świata,
wywyższonej ponad moce niebieskie, pochwalne pieśni przynosimy,
słudzy Twoi, Bogurodzico, Ty zaś jako mająca miłosierdzie
niewypowiedziane, objawione w świętej ikonie Twojej, ze wszystkich
nieszczęść wyzwól nas, abyśmy z radością wołali do Ciebie:
Raduj się, się, ziemi chełmskiej i całego świata ucieczko, i
wspomożenie.

9 Poświęcie Narodzenia Bogurodzicy. Św. Przodków Chrystusa
Joachima i Anny. Św. męczennika Seweriana. Przeniesienie z Grodna do
Białegostoku relikwii św. dziecka Gabriela Zabłudowskiego.

Troparion, ton 1: Joachim i Anna, będąc sprawiedliwymi w łasce
Prawa, urodzili nam dane przez Boga Dziecię. Dlatego uroczyście
świętuje dzisiaj Kościół Boży, radośnie świętując Waszą
świętą pamięć i wysławiając Boga, który wzbudził nam moc
zbawczą w domu Dawidowym.

Kontakion, ton 3: Raduj się teraz, Anno, rozwiązana z więzów
niepłodności, karmisz Przeczystą i wzywasz wszystkich, aby
zaśpiewali dającemu z Jej łona wszystkim ludziom jedyną Matkę i
nieznającą męża.

10 Poświęcie Narodzenia Bogurodzicy. Św. męczennic Minodory,
Mitrodory i Nimfodory.

Troparion święta.

Kontakion, ton 4: Za Trójcę cierpliwie cierpiąc zwyciężyłyście
wielce podstępnego wroga, bratersko przyoblekłszy się duchem.
Przeto zamieszkałyście z pięcioma dziewicami w niebieskim pałacu,
cierpiętnice, i z aniołami nieustannie stoicie w radości przed
Królem wszystkich.

11 Poświęcie Narodzenia Bogurodzicy. Św. matki naszej Teodory
Aleksandryjskiej.

Troparion święta.

Troparion, ton 8: W Tobie, matko, doskonale zachowało się.

Kontakion, ton 2: Ciało swoje postami wycieńczywszy Stwórcę
przebłagałaś za grzech swój, albowiem otrzymałaś doskonałe
przebaczenie i przyjęłaś odpuszczenie, matko, wszystkim pokazując
drogę pokuty.

12 Zakończenie święta Narodzenia Matki Bożej. Św. męczennika
Autonoma biskupa.

Troparion święta.

Kontakion święta.

Kontakion, ton 2: Tajemne rzeczy Boże widziałeś, mądry, ofiarą
byłeś przyjemną, pobłogosławiony przez Boga. Piłeś bowiem
chwalebny kielich Chrystusowy, lampo całego świata, módl się
nieustannie za nami wszystkimi.

13 Poświęcenie Świątyni Zmartwychwstania w Jerozolimie. Wigilia
święta Podwyższenia Krzyża Świętego. Św. biskupa męczennika
Korneliusza Setnika.

Troparion o poświęceniu, ton 4: Jak na górze wspaniałość
firmamentu niebieskiego, tak i na ziemi pokazałeś, Panie, piękno
przybytku chwały Twojej. Zachowaj go na wieki wieków i przyjmij
modlitwy nasze, które w nim nieustannie do Ciebie zanosimy, dla
błagań Bogurodzicy, Życie i Zmartwychwstanie wszystkich.

Troparion o biskupie męczenniku, ton 4: Jako uczestnik powołania
apostołów.

Troparion przedświęcia, ton 2: Niesiemy Ci, Panie, jako modlitwę,
życiodajny Krzyż, który dałeś nam niegodnym. Dla modlitw
Bogurodzicy zbaw swój lud i modlące się miasto, jedyny Przyjacielu
człowieka.

Kontakion o poświęceniu, ton 4: Niebem kolorowym okazała się
świątynia, wszystko oświecająca, a wierni w niej stojący
wołają: Ten dom umocnij, Panie.

14 POWSZECHNE PODWYŻSZENIE CZCIGODNEGO I ŻYCIODAJNEGO KRZYŻA.

Troparion, ton 1: Zbaw, Panie, lud Twój i pobłogosław dziedzictwo
Twoje, zwycięstwem prawowiernych nad przeciwnikami obdarzaj i przez
krzyż Twój ochraniaj społeczność Twoją.

Kontakion, ton 4: Podniesiony dobrowolnie na krzyżu Chryste Boże,
daj swoje miłosierdzie swemu nabytemu nowemu dziedzictwu, daj ludowi
swemu moc zwycięstwa nad wrogami, gdyż ma on moc Twego oręża
pokoju, niezwyciężony znak zwycięstwa.

15 Poświęcie Podwyższenia. Św. wielkiego męczennika Nikity.

Troparion, ton 4: Krzyż Chrystusa jako oręż gorliwie ująwszy,
poszedłeś walczyć z wrogami, za Chrystusa stoczyłeś bój i na
koniec duszę swoją w płomieniach oddałeś Panu, dlatego
otrzymałeś od Niego dar uzdrawiania. Wielki męczenniku Nikito,
módl się do Chrystusa Boga o zbawienie dusz naszych.

Kontakion, ton 2: Wytrwałością swoją porozcinałeś moc błędu i
otrzymawszy wieniec za swoje cierpienia, radujesz się z aniołami,
sławny Nikito mający imię od zwycięstwa, modląc się nieustannie
do Chrystusa za nami wszystkimi.

16 Poświęcie Podwyższenia. Św. wielkiej męczennicy Eufemii
Wspaniałej.

Troparion, ton 4: Owieczka Twoja, Jezu, Eufemia.

Kontakion, ton 4: W cierpieniu Twoim dobrze trudziłaś się i po
śmierci uświęcasz nas potokami cudów, czcigodna. Przeto Twoje
święte zaśnięcie opiewamy, z wiarą przybiegając do Twojej Bożej
świątyni, abyśmy wybawili się ze słabości duchowych i
zaczerpnęli łaskę cudów.

17 Poświęcie Podwyższenia. Św. męczennicy Zofii i trzech Jej
córek Wiery, Nadziei i Luby.

Troparion święta.

Troparion, ton 4: Świętuje Kościół pierworodnych i jednocześnie
raduje się, przyjmując matkę cieszącą się z dzieci swoich,
która nosząc imię oznaczające mądrość urodziła je w liczbie
trzech cnót teologicznych. Widzi je zaślubione razem z mądrymi
pannami Oblubieńcowi Chrystusowi Bogu Słowu. Z nią i my duchowo w
ich wspomnienie radujemy się, wołając: Męczenice Trójcy, Wiero,
Nadziejo i Lubo, w wierze, nadziei i miłości umacniajcie nas.

Kontakion, ton 1: Zofio czcigodna, pokazawszy najświętsze gałązki
Wiarę, Nadzieję i Miłość, helleńską mądrość pokonałaś i
ucierpiawszy okazałyście się zwyciężczyniami, koroną
niezniszczalną uwieńczone przez Władcę wszystkich Chrystusa.

18 Poświęcie Podwyższenia. Św. ojca naszego Eumeniusza, biskupa
Gortyne, cudotwórcy. Ikony Matki Bożej „Uzdrowicielka”

Troparion święta.

Kontakion, ton 2: Światłością Bożą oświeciwszy się,
błogosławiony, oświecasz nas, z miłością śpiewającym Twemu
czcigodnemu, słodkiemu i świętemu odejściu, ojcze biskupie
Eugeniuszu, módl się nieustannie za nami wszystkimi.

Troparion o ikonie, ton 7: Czczącym z miłością świętą ikonę
Twoją, czysta Dziewico, i wysławiającym Ciebie jako prawdziwą
Matkę Bożą, i z wiarą kłaniającym się okaż się
uzdrowicielką, wszelkie zło i choroby oddal od nich jako
wszechmocna.

19 Poświęcie Podwyższenia. Św. męczenników Trofima, Sabbatiosa i
Dorymedonta.

Troparion, ton 8: Bóg w Trójcy wychwalany, trzech męczenników
wyniósł do chwały: Trofima, Sabbatiosa i Dorymedonta, bowiem w
Niego wierząc zwyciężyli wroga. Dla ich modlitw, Chryste Boże
nasz, zmiłuj się nad nami.

Kontakion, ton 8: Jako cierpiętników fundament i pobożności
umocnienie Kościół czci i sławi Twoje świetliste cierpienie,
zawsze sławiony błogosławiony męczenniku, mężny Trofimie. Z
cierpiącymi wraz z Tobą jako niezwyciężony wyproś oczyszczenie
dla śpiewających Tobie.

20 Poświęcie Podwyższenia. Św. wielkiego męczennika Eustachego i
Jego towarzyszy.

Troparion, ton 4: Męczennicy Twoi, Panie.

Kontakion, ton 2: Cierpienia Chrystusowe jawnie naśladując i
wypiwszy ich kielich, Eustachy, okazałeś się dziedzicem Chwały i
wspólnikiem samego Boga, przyjmując z wysokości Boże odpuszczenie.

21 Zakończenie święta Podwyższenia Krzyża. Św. apostoła
Kondrata, z siedemdziesięciu uczniów Pana.

Troparion, ton 3: Święty apostole Onezymie, módl się do
miłosiernego Boga, aby odpuszczenie grzechów dał duszom naszym.

Kontakion, ton 8: Jako przełożonego czcigodnego i cierpiętnika
zdecydowanego świat przynosi Tobie, Panie, Kondrata apostoła i
pieśniami czci Jego czcigodną pamięć, prosząc zawsze o danie
odpuszczenia grzechów opiewającym Jego łaskawość.

22 Św. męczennika Fokasa, biskupa Synopy. Św. proroka Jonasza. Św.
Jonasza kapłana, ojca Teofana Hymnografa i Teodora Naznaczonego.

Troparion, ton 4: Jako uczestnik powołania apostołów.

Kontakion, ton 6: Jako biskup ofiary składałeś, ojcze, a w końcu
siebie złożyłeś jako żywą ofiarę, zaświadczywszy o Chrystusie
Bogu, przez aniołów umacniany i śmierć ochoczo przyjmując. Bądź
ze śpiewającymi Tobie: Przyjdź do nas, Fokasie, i nikt przeciwko
nam.

23 Poczęcie czcigodnego, chwalebnego Proroka i Poprzednika i
Chrzciciela Pańskiego Jana.

Troparion, ton 4: Ciesz się niepłodna, która wcześniej nie
rodziłaś! Oto bowiem poczęłaś tego, który był prawdziwie
promieniem Słońca, co ma oświecić cały świat chory na ślepotę.
Tańcz z radości, Zachariaszu, śmiało wołając: Jest Prorokiem
Najwyższego, który ma się narodzić.

Kontakion, ton 1: Weseli się świetnie wielki Zachariasz z chwalebną
małżonką Elżbietą, godnie poczynając Jana Poprzednika, którego
archanioł zwiastował radując się, a my, ludzie, godnie uczcijmy
jako znającego tajemnice łaski.

24 Św. pierwszej męczennicy równej apostołom Tekli.

Troparion, ton 4: Słowami Pawła nauczona, poślubiona Bogu Teklo,
utwierdzona w wierze przez Piotra, byłaś pierwszą męczennicą
powołaną przez Boga i pierwszą wśród kobiet cierpiętnica.
Weszłaś w płomienie jak na pięknie kwitnące miejsce, bestie i
byki przestraszyły się Ciebie, bowiem w krzyż się uzbroiłaś.
Przeto módl się, wielce chwalebna, do Chrystusa Boga o zbawienie
dusz naszych.

Kontakion, ton 8: Zajaśniałaś cnotą dziewictwa i jesteś ozdobiona
koroną zwycięstwa, apostołom powierzasz się jako chwalebna i
płomień ognia zamieniłaś na rosę, młodzieńca zaś gniew
modlitwą Twoją ukróciłaś jako pierwsza męczennica.

25 Św. matki naszej Eufrozyny. Św. ojca naszego Sergiusza z
Radoneża.

Troparion, ton 8: W Tobie, matko, doskonale zachowało się.

Kontakion, ton 2: Pragnąc otrzymać wyższa życie, rozkosze ziemskie
dokładnie porzuciłaś i samą siebie zostawiłaś pośród
mężczyzn, przepiękna, bowiem ze względu na Chrystusa Twego
Oblubieńca nie troszczyłaś o ziemskiego narzeczonego.

Troparion o Sergiuszu, ton 4: Będąc zdobywcą cnót jako prawdziwy
rycerz Chrystusa Boga, w pokusach wielkich doskonaliłeś się w
życiu doczesnym w śpiewach, czuwaniach i poście, będąc wzorem dla
Twoich uczniów, i zamieszkał w Tobie Najświętszy Duch, którego
działaniem wspaniale zostałeś upiększony, przeto jako mający
odwagę przed Świętą Trójcą, zmiłuj się nad owczarnią, którą
zgromadziłeś, mądry, i nie zapominaj nawiedzać Twoje dzieci, jak
obiecałeś Sergiuszu czcigodny, ojcze nasz.

Kontakion o Sergiuszu, ton 8: Miłością Chrystusową zraniony,
poszedłeś za Nim z niezmiennym pragnieniem, wszelkie rozkosze
cielesne znienawidziłeś i jak słońce zajaśniałeś Twojej
ojczyźnie, przeto i Chrystus wzbogacił Ciebie darem czynienia
cudów, zmiłuj się nad nami, czczącymi najjaśniejszą Twoją
pamięć, abyśmy wołali do Ciebie: Raduj się, Sergiuszu mądry w
Bogu.

26 Odejście św. apostoła i ewangelisty Jana Teologa.

Troparion, ton 2: Apostole umiłowany Chrystusa Boga, pospiesz na
zbawienie bezbronnego ludu, przyjmie bowiem Ciebie Ten, na którego
piersi spoczywałeś. Módl się do Niego, Teologu, o rozpędzenie
narastającej mgły pogaństwa, prosząc o danie nam pokoju i
wielkiego miłosierdzia.

Kontakion, ton 2: Któż opowie Twoje wielkie działa, dziewiczy
uczniu? Toczysz bowiem cuda i rozlewasz uzdrowienia oraz modlisz się
za dusze nasze jako Teolog i przyjaciel Chrystusa.

27 Św. męczennika Kallistrata i Jego towarzyszy.

Troparion, ton 4: Męczennicy Twoi, Panie.

Kontakion, ton 4: Rozliczne rany przecierpiawszy i korony od Chrystusa
przyjąwszy, modlicie się za nami do Chrystusa, błogosławieni,
czczącymi świętą Waszą pamięć, wielki Kalistracie ze
współcierpiącymi z Tobą, aby dał pokój owczarni i ludowi, On
bowiem jest wiernych umocnieniem.

28 Św. ojca naszego Charytona.

Troparion, ton 8: Potokami łez Twoich użyźniłeś niepłodną
pustynię.

Kontakion, ton 2: Znajdując przyjemność we wstrzemięźliwości i
opanowując pożądliwości swego ciała, mądry w Bogu Charytonie,
byłeś jak ten, co na wierze wyrasta i rozkwitnąłeś się jak
drzewo życia pośrodku raju, wielce błogosławiony Charytonie,
bardzo przeniknięty świętością.

29 Św. ojca naszego Cyriaka, pustelnika.

Troparion, ton 1: Pustyni mieszkańcem i w ciele aniołem.

Kontakion, ton 8: Jako rycerza mężnego i wspomożyciela zawsze czci
Ciebie święta ławra, świętując w lecie Twoją pamięć, a Ty
jako mający odwagę przed Panem, od napaści wrogów zachowaj nas,
abyśmy wołali: Raduj się, ojcze po trzykroć błogosławiony.

30 Św. męczennika Grzegorza, biskupa Armenii.

Troparion, ton 4: Jako uczestnik powołania apostołów.

Kontakion, ton 2: Cieszącego się dobrą sławą i zwierzchnika
kapłanów wszyscy wierni jako cierpiętnika prawdy dzisiaj w
pieśniach i hymnach wysławiamy mężnego pasterza i nauczyciela
Grzegorza, lampę całego świata i obrońcę. Modli się bowiem do
Chrystusa o zbawienie nasze.

MIESIĄC PAŹDZIERNIK.

1 Opieki Matki Bożej. Św. apostoła Ananiasza, z siedemdziesięciu
uczniów Pana. Św. ojca naszego Romana Melodosa. Lubelskiej ikony
Matki Bożej.

Troparion, ton 4: Dzisiaj radośnie świętujemy, pobożni ludzie,
ocienieni Twoim przyjściem, Matko Boga, i patrząc na Twój
przeczysty obraz z rozrzewnieniem mówimy: Otocz nas Twoją czcigodną
opieką i wybaw nas z wszelkiego zła, prosząc Twego Syna, Chrystusa
Boga naszego, o zbawienie naszych dusz.

Kontakion, ton 3: Dziewica z chórami świętych dzisiaj w świątyni
niewidzialnie modli się za nami do Boga, aniołowie z biskupami
kłaniają się, apostołowie zaś z prorokami radują się, bowiem ze
względu na nas Bogurodzica modli się do Przedwiecznego Boga.

Troparion o apostole, ton 3: Święty apostole Ananiaszu, módl się
do miłosiernego Boga, aby odpuszczenie grzechów dał duszom naszym.

Troparion o ascecie, ton 8: W Tobie, ojcze, doskonale zachowało się.

Troparion o ikonie, ton 4: Przed czcigodną Twoją ikoną, którą
dawno temu dałaś prawosławnemu ludowi miasta Lublina, o wszechmocna
Wspomożycielko nasza, z rozrzewnieniem modlimy się do Ciebie:
Umocnij w nas świętą wiarę prawosławną i światłością
Chrystusowej miłości oświeć zatwardziałe serca nasze.

Kontakion o ascecie, ton 8: Bożymi cnotami Ducha od młodości
upiększyłeś się, Romanie mądry, i byłeś czcigodnym
upiększeniem Kościoła Chrystusowego, bowiem śpiewem przepięknym
upiększyłeś go, błogosławiony. Przeto prosimy Ciebie: Daj
pragnącym Bożego daru Twego, abyśmy śpiewali Tobie: Raduj się,
ojcze, po trzykroć błogosławiony, piękno Kościoła.

Kontakion o apostole, ton 6: W modlitwach gorący wspomożycielu i
proszących szybki orędowniku, przyjmij błagania nasze, Ananiaszu, i
módl się do Chrystusa, aby zmiłował się nad nami, jedyny
spoczywający wśród świętych.

Kontakion o ikonie, ton 8: W smutkach będące dzieci Twoje nie
pozostawiasz, o niebieska Matko nasza, uleczenia w chorobach i
utulenie w bólach dajesz, przedziwne znaki w odnowieniach ikon Twoich
całemu światu okazujesz, przeto przed dającą łaski ikoną Twoją
lubelską z miłością wołamy do Ciebie, Matko Boża: Niebieska
obrona i pociecha nasza.

2 Św. męczennika Cypriana biskupa. Św. męczennicy Justyny. Św.
Andrzeja szaleńca dla Chrystusa.

Troparion, ton 4: Jako uczestnik powołania apostołów.

Troparion o Andrzeju, ton 1: Sługa Twój Andrzej, usłyszawszy głos
Twego apostoła mówiącego „my szaleni dla Chrystusa”, ze
względu na Ciebie, Chryste Boże, stał się na ziemi szaleńcem.
Świętując więc Jego wspomnienie, modlimy się do Ciebie, Panie, o
zbawienie dusz naszych.

Kontakion, ton 4: Ze sztuki czarodziejskiej nawróciłeś się, mądry
w Bogu, do poznania Boga, okazałeś się światu najmędrszym
lekarzem, dającym uzdrowienia czczącym Ciebie, Cyprianie z Justyną.
Módl się z nią do Przyjaciela człowieka Władcy o zbawienie dusz
naszych.

3 Św. męczennika Dionizego Areopagity, biskupa Aten.

Troparion, ton 4: Nauczony cichości, wstrzemięźliwy we wszystkim,
odziany, jak przystało na kapłana, w prawe sumienie, zaczerpnąłeś
od Naczynia Wybranego niewymowne prawdy, wiary dochowałeś i równego
Jemu biegu dokonałeś, umęczony biskupie Dionizy, módl się do
Chrystusa Boga o zbawienie dusz naszych.

Kontakion, ton 8: Bramę niebios przeszedłeś duchem jako uczeń,
osiągnąłeś trzecie niebo apostoła, Dionizy, niewypowiedzianie
wzbogaciłeś się wszelkim rozumieniem i oświeciłeś siedzących w
ciemności niewiedzy. Przeto wołamy: Raduj się, ojcze całego
świata.

4 Św. ojca naszego Hieroteusza, biskupa Aten.

Troparion, ton 4: Nauczony cichości, wstrzemięźliwy we wszystkim,
odziany, jak przystało na kapłana, w prawe sumienie, zaczerpnąłeś
od Naczynia Wybranego niewymowne prawdy, wiary dochowałeś i równego
Jemu biegu dokonałeś, umęczony biskupie Hieroteuszu, módl się do
Chrystusa Boga o zbawienie dusz naszych.

Kontakion, ton 8: Jako biskupa ateńskiego wysławiamy Ciebie,
albowiem tajemnie uczymy się od Ciebie rzeczy dziwnych i
niewypowiedzianych, okazałeś się bowiem przyjemnym Bogu
śpiewakiem, przeto módl się, błogosławiony Hieroteuszu, abyśmy
zostali wybawieni z wszelkich grzesznych upadków i wołali: Raduj
się, ojcze mądry w Bogu.

5 Św. męczennicy Charytyny. Św. hierarchów moskiewskich Piotra,
Aleksego, Jony i Filipa.

Troparion, ton 4: Owieczka Twoja, Jezu, Charytyna.

Kontakion, ton 5: Silnym rozumem duszę umocniłaś wiarą, Charytyno,
i groźnego wroga jawnie zawstydziłaś. Stoisz przed Chrystusem,
błogosławiona, nosząc szaty czerwone od swojej krwi, i zawsze z
aniołami radujesz się. Módl się za nami, cierpiętniczko.

Troparion, ton 4: Hierarchowie pierwszej stolicy rosyjskiej, prawdziwi
stróże tradycji apostolskich, niezachwiane kolumny, nauczyciele
Prawosławia, Piotrze i Aleksy, Jono i Filipie, módlcie się do
Władcy wszystkich, aby dał pokój światu i naszym duszom wielkie
miłosierdzie.

Kontakion, ton 3: Pobożnie żyliście i ludzi kierowaliście do
poznania Boga, dobrze czyniliście Bogu, przeto zostaliście przez
Niego wysławieni niezniszczalnością i cudami, jako uczniowie Bożej
łaskawości.

6 Św. chwalebnego apostoła Tomasza.

Troparion, ton 3: Byłeś uczniem Chrystusa, uczestnikiem boskiego
soboru apostołów, niedowiarstwem zmartwychwstanie Chrystusa
uwierzytelniłeś i dotknięciem uwierzytelniłeś Jego najczystszą
mękę, wielce chwalebny Tomaszu, a teraz wypraszaj dla nas pokój i
wielkie miłosierdzie.

Kontakion, ton 4: Pełen łaski Bożej apostoł Chrystusa i prawdziwy
sługa, w pokucie wołał: Tyś jest moim Bogiem i Panem.

7 Św. męczenników Sergiusza i Bachusa.

Troparion, ton 4: Męczennicy Twoi, Panie. Lub:

Troparion, ton 5: Umocnienie Chrystusowych cierpiętników i oczy
Kościoła Chrystusowego, oświećcie oczy dusz naszych, Sergiuszu
wielce cierpiący i Bachusie chwalebny. Modlicie się bowiem do Pana,
abyśmy uniknęli ciemności grzechu i okazali się wspólnikami
Światłości Niezachodzące, dla modlitw waszych, święci.

Kontakion, ton 2: Rozum przeciwko wrogom mężnie uzbroiwszy, całe
ich oszustwo zniszczyliście, i zwycięstwo z wysoka przyjęliście,
męczennicy chwalebni, jednomyślnie wołając: Jak to dobrze i
pięknie być z Bogiem.

8 Św. matki naszej Pelagii.

Troparion, ton 8: W Tobie, matko, doskonale zachowało się.

Kontakion, ton 2: Ciało swoje postami wycieńczywszy Stwórcę
przebłagałaś za grzech swój, albowiem otrzymałaś doskonałe
przebaczenie i przyjęłaś odpuszczenie, matko, wszystkim pokazując
drogę pokuty.

9 Św. apostoła Jakuba syna Alfeusza. Czcigodnego ojca naszego
Andronika i małżonki Jego Atanazji.

Troparion, ton 3: Święty apostole Jakubie, módl się do
miłosiernego Boga, aby odpuszczenie grzechów dał duszom naszym.

Kontakion, ton 2: Uwielbiajmy pochwalnymi śpiewami Jakuba,
głosiciela Ewangelii, co w dusze pobożnych na trwałe wsiał dogmaty
mądrości, bowiem stoi On przed tronem Pana Chwały i weseląc się
razem ze wszystkimi aniołami, modli się nieustannie za nami
wszystkimi.

10 Św. męczenników Eulampiosa i Eulampii Jego siostry.

Troparion, ton 4: Męczennicy Twoi, Panie.

Kontakion, ton 3: Uczcijmy pamięć męczenników i rodzeństwo
według ciała, mądrego Eulampiusza i Eulampię, oni bowiem oszustwa
nieprawych zawstydzili mocą Ukrzyżowanego. Przeto okazali się
zarazem chwałą i chlubą męczenników.

11 Św. apostoła Filipa, jednego z siedmiu diakonów. Św. ojca
naszego Teofana Naznaczonego i hymnografa, metropolity Nicei.

Troparion, ton 3: Święty apostole Onezymie, módl się do
miłosiernego Boga, aby odpuszczenie grzechów dał duszom naszym.

Troparion, ton 8: Przewodniku Prawosławia, nauczycielu pobożności.

Kontakion, ton 2: Donośnie wyśpiewawszy Boże wcielenie Chrystusa,
bezcielesnych wrogów do końca zdemaskowałeś, cudowny Teofanie.
Przeto wszyscy z wiarą pobożnie wołamy do Ciebie: Módl się
nieustannie za nami wszystkimi.

Kontakion o apostole, ton 4: Narodów łowco wspaniały i uczniów
Chrystusowych rozmówco, wybrany apostole Filipie, dzisiaj dajesz
światu bogactwo uzdrowień i sławiących Ciebie wyrywasz z
nieszczęść. Przeto zgodnie wołamy do Ciebie: Zbawiaj wszystkich
modlitwami Twoimi, apostole.

W najbliższą niedzielę świętujemy wspomnienie świętego
siódmego soboru.

Troparion, ton 8: Wielce chwalebny jesteś, Chryste Boże nasz, który
światła na ziemi ojców naszych okazałeś i przez Nich do
prawdziwej wiary wszystkich nas skierowałeś, wielce łaskawy,
chwała Tobie.

Kontakion, ton 6: Syn, który niewypowiedzianie zajaśniał z Ojca, z
niewiasty narodził się w dwóch naturach, którego widząc nie
odrzucamy postaci przedstawionej, lecz pobożnie ją kreśląc czcimy
z wiarą i dlatego Kościół mając wiarę prawdziwą, całuje ikonę
wcielenia Chrystusa.

12 Św. męczenników Probusa, Taracha i Andronika. Św. ojca naszego
Kosmy biskupa Majum i hymnografia. Jerozolimskiej ikony Matki Bożej.

Troparion, ton 5: Święci męczennicy wielkimi swoimi czynami
wprowadzili w nadzwyczajny zachwyt moce niebieskie, bowiem w
śmiertelnym ciele mocą krzyża niewidzialnie zwyciężyli dobrym
bojowaniem bezcielesnego wroga i modlą się do Pana o miłosierdzie
dla dusz naszych.

Troparion, ton 8: Przewodniku Prawosławia, nauczycielu pobożności.

Kontakion o męczennikach, ton 2: Okazaliście nam chwałę Trójcy,
mężni Chrystusowi rycerze i męczennicy, z Tarachem Probus i
Andronik, zdemaskowaliście bowiem całą bezbożność
prześladowców, w wierze mężnie cierpiąc.

Kontakion o ascecie, ton 8: Upiększony cnotami, Kosmo natchniony
przez Boga, stałeś się upiększeniem Kościoła Chrystusowego,
pieśniami bowiem upiększyłeś Go, błogosławiony. Módl się
przeto do Pana, aby wybawił nas z wszelkich podstępów wroga,
wołających do Ciebie: Raduj się, ojcze najbogatszy w miłosierdzie.

Troparion o ikonie, ton 3: Jako przekonanie o Twoim orędownictwie i
miłosierdzia Twego okazanie ikona jerozolimska została nam dana,
Władczyni, przed nią dusze nasze w modlitwie składamy i z wiarą
wołamy do Ciebie: Wejrzyj, Miłosierna, na lud Twój, wszystkie
smutki nasze i bóle utul, pocieszenie łaskawe sercom naszym ześlij
i zbawienie wieczne duszom naszym wyproś, o Przeczysta.

13 Św. męczenników Karpa, Papilasa i Agatoniki. Święto objawienia
cudownej Iwerskiej ikony Matki Bożej.

Troparion, ton 4: Męczennicy Twoi, Panie.

Troparion do Bogurodzicy, ton 4: Od świętej ikony Twojej, o
Władczyni Bogurodzico, uleczenia i uzdrowienia obficie dawane są
tym, którzy z wiarą i miłością przychodzą do niej, tak i moją
niemoc nawiedź i zmiłuj się nad duszą moją, Łaskawa, i ciało
ulecz łaską Twoją, Przeczysta.

Kontakion, ton 4: Jako skarbiec bardzo cenny i źródło toczące
strumienie uleczeń będącym na ziemi, Władca daje relikwie Wasze,
zabierające słabości rozlicznych chorób i nieustannie dające
łaskę duszom. Przeto zgodnie w miłości obchodzimy Wasze święto,
Boży męczennicy.

14 Św. męczenników Nazarego, Gerwazego, Protazego i Celsjusza. Św.
matki naszej Paraskiewy Serbskiej.

Troparion, ton 4: Męczennicy Twoi, Panie.

Kontakion, ton 2: Okazaliście się jasnymi lampami, Boży
męczennicy, całe stworzenie światłością cudów oświecacie,
choroby rozwiązujecie i głęboką ciemność zawsze rozpędzając,
módlcie się nieustannie do Chrystusa Boga za nami wszystkimi.

Troparion, ton 4: Pustynne i milczące życie umiłowawszy i gorliwie
idąc za Chrystusem, Oblubieńcem Twoim, i lekkie brzemię w
młodości Twojej wziąwszy, znakiem krzyża przeciwko duchowym wrogom
mężnie uzbroiwszy się wysiłkami ascezy, modlitwami, postem i
kroplami łez ogniste węgle żadz wygasiłaś, godna chwały
Paraskiewo, i teraz w niebieskim pałacu z mądrymi dziewicami stojąc
przed Chrystusem módl się za nami, czczącymi czcigodną pamięć
Twoją.

Kontakion, ton 6: Jesteś gorącą wspomożycielką w
nieszczęściach, pobożnie zaśpiewajmy Paraskiewie czcigodnej,
porzuciwszy bowiem zniszczalne życie, niezniszczalne przyjęłaś na
wieki. Przeto chwałę znalazłszy otrzymałaś z woli Bożej łaskę
czynienia cudów.

15 Św. ojca naszego Eutymiusza Młodszego. Św. męczennika Lucjana,
kapłana Antiochii. Ikony Matki Bożej „Opiekunka Chlebów”.

Troparion, ton 8: W Tobie, ojcze, doskonale zachowało się.

Troparion, ton 4: Męczennik Twój, Panie, Lucjan.

Kontakion, ton 2: W poście najpierw zajaśniawszy i w cierpieniu
powtórnie jaśniejąc, wszystkich jako lampa oświecasz, przeto
Lucjana sławnie w pieśniach czcimy, modlącego się nieustannie za
nami wszystkimi.

Kontakion, ton 2: Przez mnóstwo fal jak po suchym lądzie
przechodząc.

Troparion o ikonie, ton 3: Przeczysta Dziewico Mario, Matko Króla
niebios i ziemi, miłosiernie spoglądasz na miłujących Syna Twego,
Chrystusa Boga naszego, i trudzących się w imię Jego wiecznego
zbawienia, dajesz im wszystko obficie ku rozkoszy. Będąc Opiekunką
ich chlebów, wybawiaj ich ze wszelkich nieszczęść i niewoli,
dając im, sługom Twoim, wybawienie z wiecznej męki i życie
wieczne.

Kontakion o ikonie, ton 1: Czcigodny przybytku niewypowiedzianej
natury Bożej, co przewyższa słowa i rozum, Ty jesteś
Orędowniczką grzesznych i dajesz im łaskę oraz uleczenie, jako
Matka Króla wszystkich, módl się do Syna Twego, abyśmy otrzymali
miłosierdzie w dniu Sądu.

16 Św. męczennika Longina Setnika, który stał pod krzyżem.

Troparion, ton 4: Męczennik Twój, Panie, Longin.

Kontakion, ton 4: Wesoło rozradował się Kościół, świętując
dzisiaj zawsze godnego wspomnienia cierpiętnika Longina, wołając:
Tyś moim panowaniem,, Chryste, i umocnieniem.

17 Św. proroka Ozjasza. Św. męczennika Andrzeja, biskupa Krety.
Ikony Matki Bożej „Wybawicielka”.

Troparion, ton 2: Świętując, Panie, pamięć proroka Twego Ozjasza,
modlimy się do Ciebie: Zbaw dusze nasze.

Troparion, ton 4: Wzmocniony trudami pobożności na górze, duchowe
pułki wrogów pełnym uzbrojeniem krzyża wygubiłeś,
błogosławiony, i znowu do boju przygotowany dzielnie zabijasz
Kopronima mieczem wiary. Za oba dokonania otrzymałeś koronę od
Pana, godny nieustannej pamięci Andrzeju, czcigodny męczenniku.

Kontakion, ton 3: Dzisiaj królewskie miasto świętuje świetlistą
Twoją pamięć, wzywając każde miasto i krainę, raduje się bowiem
mając wielki skarb, wielce cierpiące ciało Twoje, Andrzeju
męczenniku, lampo Prawosławia.

Troparion o ikonie, ton 4: Jako świetlista gwiazda zajaśniała
Bożymi cudami święta ikona Twoja, Wybawicielko, promieniami łaski
i miłosierdzia Twego oświeć będących w nocy smutków. Daj przeto
i nam, najłaskawsza Dziewico, wybawienie z nieszczęść, uleczenie
słabości duchowych i cielesnych, zbawienie i wielkie miłosierdzie.

18 Św. apostoła i ewangelisty Łukasza.

Troparion, ton 5: Narratora Dziejów Apostolskich i sławnego autora
Ewangelii Chrystusa, bardzo cennego dla Chrystusowego Kościoła,
wielce chwalebnego świętego apostoła Łukasza, uczcijmy świętymi
pieśniami, jako prawdziwego lekarza uzdrawiającego ludzkie
słabości, choroby ciała i duchowe rany, modlącego się nieustannie
za dusze nasze.

Kontakion, ton 2: Prawdziwego głosiciela pobożności i zwiastuna
niewymownych tajemnic, gwiazdę Kościoła, boskiego Łukasza godnie
wysławiajmy. Jego bowiem i mądrego Pawła na nauczyciela narodów
wybrało Słowo, jedyne znające tajniki serca.

19 Św. proroka Joela. Św. męczennika Warusa.

Troparion, ton 2: Świętując, Panie, pamięć proroka Twego Joela,
modlimy się do Ciebie: Zbaw dusze nasze.

Troparion, ton 4: Męczennik Twój, Panie, Warus.

Kontakion, ton 4: Idąc za Chrystusem, męczenniku Warusie, wypiłeś
Jego kielich i zostałeś uwieńczony koroną męczeństwa, z
aniołami radujesz się, módl się nieustannie za dusze nasze.

20 Św. męczennika Artemiusza.

Troparion, ton 4: Męczennik Twój, Panie, Artemiusz.

Kontakion, ton 2: Pobożnego i ukoronowanego męczennika, który
odniósł zwycięstwo nad wrogami, zgromadziwszy się godnie w
pieśniach wysławmy Artemiusza, wielkiego wśród męczenników,
szczodrego sprawcę cudów. Módl się do Pana za nami wszystkimi.

21 Św. ojca naszego Hilariona Wielkiego.

Troparion, ton 8: Potokami łez Twoich użyźniłeś niepłodną
pustynię.

Kontakion, ton 3: Ciebie jako świecznik Niezachodzącego Słońca
duchowego, zgromadziwszy się dzisiaj wysławiamy w pieśniach,
zajaśniałeś bowiem będącym w ciemności niewiedzy, wszystkich
prowadząc na wyżyny Boże, Hilarionie, przeto wołamy: Raduj się,
ojcze, umocnienie wszystkich poszczących.

22 Św. równego apostołom Abercjusza, biskupa Hierapolis,
cudotwórcy. Św. Siedmiu Młodzieńców męczenników w Efezie.

Troparion o biskupie, ton 4: Przez prawdziwość Twych czynów.

Troparion o męczennikach, ton 4: Męczennicy Twoi, Panie.

Kontakion, ton 4: Wysławiwszy na ziemi świętych Twoich przed
powtórnym i budzącym bojaźń przyjściem Twoim, Chryste, przez
przesławne powstanie dzieci pokazałeś zmartwychwstanie nieznającym
go, niezniszczalne szaty i ciała okazałeś, i króla przekonałeś,
aby wołał: Zaiste jest powstanie zmarłych.

Kontakion, ton 8: Jako arcykapłana i apostołów rozmówcę
Kościół czci Ciebie pełen wiernych, Abercjuszu, który zachowaj
spokojnym od wszelkiej herezji i nieskalanym, jako zawsze godny
pamięci.

23 Św. Jakuba, brata Pańskiego i pierwszego biskupa Jerozolimy.

Troparion, ton 2: Jako uczeń Pana otrzymałeś, Ewangelię,
sprawiedliwy, jako męczennik masz nieugiętość, szlachetną
śmiałość, jako brat Pański, możliwość orędowania, jako
biskup, módl się do Chrystusa Boga o zbawienie dusz naszych.

Kontakion, ton 4: Ojca Jednorodzone Słowo i Bóg, które zstąpiło
do nas „w ostatnich dniach”, Ciebie, boski Jakubie, powołało na
pierwszego pasterza i nauczyciela Jerozolimy, i na wiernego szafarza
duchowych tajemnic, dlatego wszyscy Ciebie czcimy, apostole.

24 Św. wielkiego męczennika Aretasa i Jego towarzyszy. Ikony Matki
Bożej „Radość Wszystkich Cierpiących”.

Troparion, ton 1: Dla cierpień świętych, jakie dla Ciebie znieśli,
daj się ubłagać, Panie, i ulecz wszystkie boleści nasze, modlimy
się, Przyjacielu człowieka.

Kontakion, ton 4: Nadszedł dla nas orędownik wesela, świetlisty
dzień święta cierpiętników, które sprawując wysławiamy Boga
będącego na wysokościach.

Troparion o ikonie, ton 4: Wszystkich cierpiących radości i
nieszczęśliwych wspomożycielko, spragnionych karmicielko i
wędrowców pociecho, burzami nękanych przystani, chorych
nawiedzenie, słabych opieko i wspomożenie, lasko starości, Matką
Boga Najwyższego Ty jesteś, Przeczysta, pospiesz na zbawienie sług
Twoich.

Kontakion, ton 6: Nie mamy w nikim pomocy, nie mamy innej nadziei
oprócz Ciebie, Władczyni, Ty nam pomóż, w Tobie nadzieja nasza, Ty
jesteś chlubą naszą, a my sługami Twoimi, niech nie doznamy
zawstydzenia.

25 Św. męczenników i pisarzy Marcjana i Martyriusza.

Troparion, ton 4: Męczennicy Twoi, Panie.

Kontakion, ton 4: Walcząc dobrze od młodości, Marcjanie z mądrym
Marturiuszem, odstępcę Ariusza pokonaliście, zachowując
nienaruszoną wiarę prawosławną, naśladując Pawła, mądrego
nauczyciela. Przeto z Nim znaleźliście życie jako Trójcy
niezwyciężeni wojownicy.

26 Św. i chwalebnego wielkiego męczennika Dymitra Wydzielającego
Wonności. Wspomnienie wielkiego i strasznego trzęsienia ziemi.

Troparion, ton 3: Wielkiego sprzymierzeńca w niebezpieczeństwach
znalazł w Tobie cały świat, cierpiętniku, zwyciężającego narody
pogańskie, a jak poskromiłeś pychę Lyajosa i dodałeś odwagi w
boju Nestorowi, tak módl się, święty Dymitrze, do Chrystusa Boga,
aby dał nam wielkie miłosierdzie.

Troparion o trzęsieniu ziemi, ton 8: Spoglądasz na ziemię i
sprawiasz, że się trzęsie, uchroń nas od strasznej kary
trzęsienia ziemi, Chryste Boże nasz, i dla modlitw Bogurodzicy
ześlij nam swe wielkie miłosierdzie, jedyny Przyjacielu człowieka.

Kontakion o trzęsieniu ziemi, ton 6: Wybaw z ciężkiego trzęsienia
ziemi wszystkich nas, Panie, i z nieznośnej rany z powodu grzechów
naszych. Oszczędź, Panie, pobożnych królów i lud Twój, który
nabyłeś krwią Twoją, Władco, i nie wydawaj miasta na zgubę
strasznego trzęsienia, innego bowiem poza Tobą Boga nie mamy i
zawołaj do śpiewających: Ja jestem z wami i nikt przeciwko wam.

Kontakion o męczenniku, ton 2: Krwi Twojej strugami Bóg odział w
purpurę Kościół, On dał Tobie moc niezwyciężoną i zachowuje
Twoje miasto nienaruszone, bowiem Ty jesteś Jego umocnieniem.

27 Św. męczennika Nestora.

Troparion, ton 4: Męczennik Twój, Panie, Nestor.

Kontakion, ton 2: Mężnie cierpiąc odziedziczyłeś nieśmiertelną
Chwałę wspaniałym rycerzem Władcy byłeś dla modlitw Dymitra
męczennika. Przeto wraz z Nim, Nestorze mądry, nie przestawaj
modlić się za nami wszystkimi.

28 Św. męczenników Terencjusza i Neonilly. Św. ojca naszego
Stefana Hymnografia.

Troparion, ton 4: Męczennicy Twoi, Panie.

Troparion, ton 8: Przewodniku Prawosławia, nauczycielu pobożności.

Kontakion, ton 4: Zasadziłeś raj cnót i napoiłeś potokami łez
Twoich, drzewo życia otrzymałeś, chwalebny, wybaw modlitwami Twoimi
ze zniszczenia owczarnię Twoją, wybaw z nieszczęść gorąco
czczących Ciebie, Stefanie, Ciebie bowiem jako wielkiego orędownika,
mądry, wszyscy wiarą i miłością zdobyliśmy.

Kontakion, ton 4: Dzisiaj radując wszystkich nadeszła czcigodna
pamięć męczenników, Terencjusza mądrego i Jego towarzyszki.
Zbiegnijmy się z wiarą, abyśmy otrzymali uzdrowienie, Oni bowiem
przyjęli od Ducha Świętego łaskę uleczania słabości i chorób
dusz naszych.

29 Św. matki naszej Anastazji Rzymianki, męczennicy. Św. ojca
naszego Abramiosa Pustelnika.

Troparion, ton 4: Owieczka Twoja, Jezu, Anastazja.

Troparion, ton 8: W Tobie, ojcze, doskonale zachowało się.

Kontakion, ton 3: Oczyszczona wodami dziewictwa, czcigodna,
ukoronowana zostałaś krwią męczeństwa, Anastazjo, dajesz
będącym w potrzebach uleczenie chorób i zbawienie przystępującym
z wiarą, bowiem Chrystus daje Tobie moc, toczący łaskę zawsze
płynącą.

Kontakion, ton 3: W ciele jak anioł na ziemi zjawiłeś się i przez
post stałeś się jak drzewo zasadzone, wodą wstrzemięźliwości
dobrze pojone i potokami Twoich łez skalanie obmyłeś, przeto
okazałeś się Bożym mieszkaniem Ducha, Abramiosie.

30 Św. męczenników Zenobiusza i Zenobii, siostry Jego.

Troparion, ton 4: Męczennicy Twoi, Panie.

Kontakion, ton 8: Świadków prawdy i głosicieli pobożności
dwójcę godnie uczcijmy w pieśniach natchnionych przez Boga,
Zenobiusza wraz z mądrą Zenobią, razem żyjących i razem
odchodzących, którzy przez mękę przyjęli korony niezniszczalne.

31 Św. apostołów Stachyra, Apellesa, Ampliusza i ich towarzyszy, z
siedemdziesięciu uczniów Pana. Św. męczennika Epimacha.

Troparion, ton 3: Święci apostołowie, módlcie się do
miłosiernego Boga, aby odpuszczenie grzechów dał duszom naszym.

Troparion, ton 4: Męczennik Twój, Panie, Epimach.

Kontakion, ton 8: Jako świętej skarbnicy Najświętszego Ducha i
jaśniejącej Słońcem Chwały, godnie zaśpiewajmy mądrym
apostołom Apellesowi, Urbanowi, Arystonulosowi, Ampliuszowi,
Narcyzowi i Stachyrze, którzy zebrali łaskę Boga naszego.

MIESIĄC LISTOPAD

1 Św. męczenników i cudotwórców Kosmy i Damiana, lekarzy darmo
leczących.

Troparion, ton 8: Święci darmo leczący i cudotwórcy, nawiedźcie
niemoce nasze, darmo otrzymaliście, darmo dajcie nam.

Kontakion, ton 2: Przyjąwszy łaskę uzdrawiania dajecie zdrowie
będącym w potrzebach, lekarze przesławni cudotwórcy, waszym
nawiedzeniem zniszczcie hardość nieprzyjaciół, uleczając świat
cudami.

2 Św. męczenników Akindyna i Jego towarzyszy.

Troparion, ton 2: Cierpiętnicy Pańscy, błogosławiona ziemia
przesiąknięta krwią Waszą. Święte przybytki, które przyjęły
Wasze dusze, bowiem na arenie zwyciężyliście wroga i odważnie
głosiliście Chrystusa, módlcie się do Niego, bo jest dobry, o
zbawienie dusz naszych.

Kontakion, ton 2: Pobożni i noszący w sercu Boga męczennicy na
ziemi porzucili wszystko, przeto przyjąłeś ich do swoich rozkoszy,
dając odpoczynek Akindynowi, Pigasowi, Anempodestowi, a z Nimi
Atonowi i Elpidyforze, jedyny Najłaskawszy.

3 Św. męczenników Akepsymasa biskupa, Józefa kapłana i Aeithalasa
diakona. Poświęcenie świątyni św. wielkiego męczennika Jerzego w
Liddzie, gdzie złożono Jego relikwie.

Troparion, ton 4: Męczennicy Twoi, Panie.

Troparion o Jerzym, ton 4: Wybawco niewolników, opiekunie ubogich,
lekarzu chorych, sprzymierzeńcu królów, zwycięzco i wielki
męczenniku Jerzy, módl się do Chrystusa Boga o zbawienie dusz
naszych.

Kontakion o męczennikach, ton 2: Tajemne rzeczy Boże widziałeś,
mądry, ofiarą byłeś przyjemną, pobłogosławiony przez Boga.
Piłeś bowiem chwalebny kielich Chrystusowy, święty Akepsymasie z
cierpiętnikami Twoimi, módl się nieustannie za nami wszystkimi.

Kontakion o Jerzym, ton 8: Ku walecznemu i szybkiemu wspomożeniu
Twemu przybiegłszy, wierni, błagamy o wybawienie nas z wrażych
zgorszeń i z wszelkich nieszczęść oraz zła, cierpiętniku
Chrystusowy, śpiewających Tobie, abyśmy wołali: Raduj się,
męczenniku Jerzy.

4 Św. ojca naszego Joannicjusza Wielkiego. Św. męczennika Nikandra,
biskupa Miry i Ermajosa kapłana.

Troparion, ton 8: Potokami łez Twoich użyźniłeś niepłodną
pustynię.

Troparion, ton 4: Męczennik Twój, Panie, Nikandr.

Kontakion, ton 8: Okazałeś się najjaśniejszą gwiazdą, w świecie
zajaśniawszy, i będących w mroku żądz oświeciłeś, okazując
się wielkim lekarzem, a skoro przyjąłeś łaskę uleczeń,
proszącym Ciebie daj uleczenie, abyśmy wołali: Raduj się, ojcze
Janie.

5 Św. męczenników Galaktiona i Epistemy, Jego żony.

Troparion, ton 4: Męczennicy Twoi, Panie.

Kontakion, ton 2: Męczenniku Chrystusowy, policzony zostałeś z
pułkami mężnie walczącymi, Galaktionie chwalebny z czcigodną
małżonką współcierpiącą z Tobą Epistemią, módlcie się
nieustannie do jedynego Boga za nami wszystkimi.

6 Św. ojca naszego Pawła, patriarchy Konstantynopola, wyznawcy.

Troparion, ton 3: Wyznawanie boskiej wiary uczyniło Ciebie dla
Kościoła drugim Pawłem, pełnym gorliwości wśród kapłanów.
Twoja niewinna krew woła do Pana jak krew Abla i Zachariasza, ojcze
czcigodny, módl się do Chrystusa Boga o wielkie dla nas
miłosierdzie.

Kontakion, ton 2: Zajaśniawszy na ziemi jak gwiazda oświecająca
niebo, oświecasz teraz powszechny Kościół, za który cierpiałeś,
Pawle, duszę Twoją oddając i jak Zachariasza i Abla krew Twoja
niewinna woła do Pana.

7 Św. 32 Męczenników z Meliteny. Św. ojca naszego Łazarza
Cudotwórcy, który pościł na górze Galezyjskiej.

Troparion o ascecie, ton 8: Modlitewnymi czuwaniami, strumieniami łez
słup zrosiłeś, dzięki westchnieniom głębokim trudy Twoje wydały
owoc stokrotny. Byłeś pasterzem, który wszystkim przychodzącym do
Ciebie udzielał przebaczenia. Czcigodny ojcze Łazarzu, módl się do
Chrystusa Boga o zbawienie dusz naszych.

Kontakion o męczennikach, ton 8: Chór jasny męczenników, pułk
świetlisty, zstąpił do nas duchowo, aby dzisiaj oświecić
Kościół cudnymi zorzami. Przeto świętując ich czcigodną
pamięć, prosimy Ciebie, Zbawco nasz: Dla ich modlitw wybaw nas z
nieszczęść, abyśmy śpiewali Tobie: Alleluja.

Kontakion o ascecie, ton 4: Jako wielką lampę Kościół Chrystusowy
sławi Ciebie z weselem w psalmach, przeto nie przestawaj modlić się
do Chrystusa, aby wszystkim dał grzechów przebaczenie.

8 Sobór św. Archanioła Michała i pozostałych mocy bezcielesnych.

Troparion, ton 4: Wojsk niebieskich arcystratedzy, prosimy Was
nieustannie, my niegodni, abyście nas osłonili cieniem skrzydeł
niematerialnej Waszej chwały, zachowując nas usilnie modlących się
i wołających: Z nieszczęść wybawcie nas, wodzowie niebieskich
mocy.

Kontakion, ton 2: Arcystratedzy Boży, słudzy Chwały Bożej,
przywódcy aniołów i opiekunowie ludzi, módlcie się o rzeczy
pożyteczne dla nas i o wielkie miłosierdzie, jako wielcy wodzowie
niebiescy.

9 Św. męczenników Onezyfora i Porfiriusza. Św. matki naszej
Matriony. Ikony Matki Bożej „Szybko Wysłuchująca”.

Troparion, ton 4: Męczennicy Twoi, Panie.

Troparion, ton 8: W Tobie, matko, doskonale zachowało się.

Kontakion, ton 2: Z miłości do Pana znienawidziłaś pragnienie
spokoju, czcigodna, przez post oświeciwszy ducha Twego, zwierzęta
bowiem zwyciężyłaś, przeto modlitwami Twoimi zniszcz ataki
wrogów.

Kontakion, ton 2: Męczenników dwójca bardzo ucierpiała, lecz
wrażą pychę zrzuciła na ziemię, oświeciwszy się łaską
niestworzonej Trójcy, chwalebni Onezyforze i Porfiriuszu, módlcie
się nieustannie za nami wszystkimi.

Troparion o ikonie, ton 4: Do Bogurodzicy przychodzimy w
nieszczęściach i do świętej Jej ikony teraz przypadnijmy, z wiarą
wołając z głębi duszy: Szybko usłysz modlitwy nasze, Dziewico,
bowiem zwana jesteś szybko wysłuchującą, Ciebie bowiem słudzy
twoi mamy w potrzebach jako orędowniczkę.

10 Św. apostołów Erasta. Olympa, Rodiona i ich towarzyszy, z
siedemdziesięciu uczniów Pana.

Troparion, ton 3: Święci apostołowie, módlcie się do
miłosiernego Boga, aby odpuszczenie grzechów dał duszom naszym.

Kontakion, ton 2: Oświeciwszy rozum Bożą Światłością,
rozbiliście splecenia retorów i złowiliście wszystkie narody,
apostołowie chwalebni, przyprowadzając je do Władcy i ucząc
sławić Bożą Trójcę.

11 Św. męczenników Menasa, Wiktora i Wincentego. Św. męczennicy
Stefanidy. Św. ojca naszego i wyznawcy Teodora Studyty.

Troparion, ton 4: Męczennicy Twoi, Panie.

Troparion, ton 8: Przewodniku Prawosławia, nauczycielu pobożności.

Kontakion o Menasie, ton 4: Z wojska ziemskiego wyrwany i okazany jako
wspólnik niezniszczalnych niebios, cierpiętniku Menasie, otrzymujesz
jako męczennik od Chrystusa Boga korony niezniszczalne.

12 Św. ojca naszego Jana Jałmużnika, patriarchy Aleksandrii i św.
ojca naszego Nila.

Troparion o Janie, ton 8: Za swoją cierpliwość otrzymałeś
nagrodę, czcigodny ojcze, trwałeś bez przerwy na modlitwach,
ukochałeś ubogich i potrzeby ich zaspakajałeś. Módl się więc do
Chrystusa Boga, błogosławiony Janie Jałmużniku, o zbawienie dusz
naszych.

Troparion, ton 8: Potokami łez Twoich użyźniłeś niepłodną
pustynię.

Kontakion o Janie, ton 2: Bogactwo Twoje oddałeś ubogim i niebieskie
bogactwo teraz zgromadziłeś, mądry Janie, przeto wszyscy Ciebie
czcimy świętując pamięć Twoją, miłosierny.

13 Św. ojca naszego Jana Chryzostoma, arcybiskupa Konstantynopola.

Troparion, ton 8: Łaska z ust Twoich jak jasność ognia
promieniująca, oświeciła całą ziemię, nie zdobyła światu
skarbu chciwością, lecz pokazała nam głębię pokory. Słowami
Twymi nauczając, ojcze Janie Chryzostomie, módl się do Chrystusa
Boga Słowa, aby zbawił dusze nasze.

Kontakion, ton 6: Z niebios otrzymałeś łaskę Bożą i ustami swymi
uczysz wszystkich kłaniania się w Trójcy jedynemu Bogu. Wielce
błogosławiony, czcigodny ojcze Janie Chryzostomie, godnie Ciebie
sławimy, jesteś bowiem przewodnikiem, który ukazuje nam sprawy
Boskie.

14 Św. wspaniałego apostoła Filipa. Św. ojca naszego Grzegorza
Palamas, arcybiskupa Tesaloniki.

Troparion, ton 3: Cały świat się przystraja, Etiopia oświecona
przez Ciebie radośnie czci pamięć Twoją, głosicielu Boży
Filipie. Nauczyłeś bowiem wszystkich wiary w Chrystusa i dokonałeś
biegu życia godnego Ewangelii. Dlatego Etiopczycy odważnie
wyciągają ręce do Boga, do którego módl się o wielkie
miłosierdzie dla nas.

Kontakion, ton 8: Głosiciel Boży Filip, Twój uczeń i przyjaciel
oraz naśladowca Twoich cierpień, całemu światu głosił Ciebie,
Chrystusa Boga. Dla Jego wstawiennictwa i dla modlitw Bogurodzicy
zachowaj od przewrotnych wrogów swój Kościół i wszystkie miasta
oraz wioski, Ty, który masz wielkie miłosierdzie.

Troparion, ton 8: Pochodnio Prawosławia, umocnienie i nauczycielu
Kościoła, ozdobo mnichów, niezwyciężony obrońco teologów,
Grzegorzu cudotwórco, chwało Tesaloniki, głosicielu łaski, módl
się o zbawienie naszych dusz.

Kontakion, ton 8: Święty i Boży organ mądrości, świetlistą
surmę teologii, zgodnie opiewamy Ciebie, Grzegorzu, głoszący z
natchnienia Bożego i jako rozum stojący przed Pierwszym Rozumem. Ku
Niemu skieruj nasz rozum, abyśmy wzywali: Raduj się, głosicielu
łaski.

15 Św. męczenników i wyznawców Guriasa, Samona i Habibosa.

Troparion, ton 5. Cuda świętych Twoich dałeś nam, Chryste Boże,
jako mur niepokonany, dzięki ich modlitwom rozprosz zamysły
niewiernych, wzmocnij swój Kościół, Ty, jedynie dobry i Przyjaciel
człowieka.

Kontakion, ton 8: Z wysoka łaskę przyjąwszy, mądrzy, orędujecie
za kuszonymi, chwalebni. Przeto dziecko ze śmierci gorzkiej
wybawiliście, Wy bowiem zaiste jesteście chwałą Edessy i świata
radością.

16 Św. apostoła i ewangelisty Mateusza.

Troparion, ton 3: Z punktu celnego chętnie poszedłeś w ślad za
wzywającym Ciebie Chrystusem Panem, który ze swej miłości zjawił
się ludziom na ziemi i stałeś się wybornym apostołem i wielkim
głosicielem Ewangelii całemu światu, dlatego czcimy Twoje święte
wspomnienie, Mateuszu, głosicielu Boga, módl się do miłosiernego
Boga o uwolnienie dusz naszych z grzechów.

Kontakion, ton 4: Odrzuciwszy jarzmo poborcy celnego wprzęgłeś się
w jarzmo sprawiedliwości i stałeś się wybornym kupcem,
zdobywającym bogactwo mądrości z wysoka, dlatego przepowiadałeś
słowa prawdy i obudziłeś dusze ospałych przez opisanie czasu
Sądu.

17 Św. ojca naszego Grzegorza Cudotwórcy, biskupa Neocezarei.

Troparion, ton 8: Czuwałeś na modlitwach, wytrwale dokonywałeś
cudów i od spełniania tych dzieł otrzymałeś imię, módl się
więc, ojcze Grzegorzu, o światło dla dusz naszych, byśmy w
grzechach śmiercią nie zasnęli.

Kontakion, ton 2: Cudów licznych przyjąwszy działanie, znakami
przerażającymi demony wystraszyłeś i słabości odpędziłeś od
ludzi, mądry Grzegorzu, przyjąwszy imię cudotwórcy od czynów
Twoich.

18 Św. męczenników Platona i Romana.

Troparion, ton 4: Męczennicy Twoi, Panie.

Kontakion, ton 4: Święte wspomnienie Ciebie raduje świat, wzywając
wszystkich wiernych do czcigodnej świątyni Twojej, gdzie teraz
radośnie zgromadziwszy się, śpiewamy pieśni i hymny. Przeto,
Platonie, wołamy do Ciebie: Z napaści pogan wybaw miasto Twoje,
święte.

19 Św. proroka Abdiasza. Św. męczennika Barlaama.

Troparion, ton 2: Świętując, Panie, pamięć proroka Twego
Abdiasza, modlimy się do Ciebie: Zbaw dusze nasze.

Troparion, ton 4: Męczennik Twój, Panie, Barlaam.

Kontakion, ton 4: Okazałeś się przedziwnej mocy, siebie
złożyłeś Bogu jako wonną ofiarę Libanu i koronę chwały
przyjąłeś, Barlaamie, módl się za nami, cierpiętniku.

20 Przedświęcie Wprowadzenia Najświętszej Bogurodzicy do
świątyni. Św. ojca naszego Grzegorza Dekapolity. Św. ojca naszego
Proklosa, patriarchy Konstantynopola

Troparion, ton 4: Boże ojców naszych, który postępujesz z nami.

Troparion przedświęcia, ton 4: Anna uprzedzająco zwiastuje nam
dzisiaj radość, wydając Owoc przeciwstawny smutkowi, jedyną zawsze
Dziewicę. Wypełniając dzisiaj radośnie obietnice, wprowadza ją do
świątyni Pańskiej, jako prawdziwą świątynię Boga Słowa i
Matkę czystą.

Kontakion o Grzegorzu, ton 3: Kościół poznaje Ciebie jako
jaśniejące słońce pięknem cnót i wszystkich oświecające
promieniami uleczeń, wybrańcu Chrystusowy. Przeto świętujemy
czcigodną pamięć Twoją i czcimy wysiłki Twoje, błogosławiony
ojcze, mądry Grzegorzu.

Kontakion o Proklosie, ton 4: Godnie dzisiaj tryumfuje ze wszystkich
miast zaiste najczcigodniejsze w czcigodnym odejściu Twoim, ojcze
ojców, Proklosie mądry.

Kontakion przedświęcia, ton 4: Świat cały napełniony weselem z
okazji znamienitej uroczystości Bogurodzicy dzisiaj woła: Ona jest
namiotem niebieskim.

21 WPROWADZENIE NAJŚWIĘTSZEJ WŁADCZYNI NASZEJ BOGURODZICY I ZAWSZE
DZIEWICY MARII DO ŚWIĄTYNI.

Troparion, ton 4: Dzisiaj wstępne okazanie Bożej dobroci i wstępna
zapowiedź zbawienia ludzi. W Bożej świątyni uroczyście zjawia
się Dziewica i wszystkim już teraz głosi Chrystusa. I my donośnie
zawołajmy: Raduj się, wypełnienie Opatrzności Stwórcy!

Kontakion, ton 4: Przeczysta świątynia Zbawcy, najcenniejszy pałac
i Dziewica, święta skarbnica chwały Bożej dzisiaj wchodzi do Domu
Bożego, wiodąc ze sobą łaskę Bożego Ducha. Sławią Ją
aniołowie Boży: Oto jest niebieska arka.

22 Poświęcie Wprowadzenia Bogurodzicy. Św. apostoła Filemona, z
siedemdziesięciu, i towarzyszy. Św. męczenników Cecylii, Waleriana
i Tyburcjusza.

Troparion, ton 3: Święci apostołowie, módlcie się do
miłosiernego Boga, aby odpuszczenie grzechów dał duszom naszym.

Kontakion, ton 2: Jako gwiazdy najjaśniejsze oświecające krańce
świata wysławmy apostołów Chrystusowych, Filomena sławnego,
Archippa świętego, Onezyma, Marka i Apolosa, a z Nimi mądrą
Agatę, wołając: Módlcie się nieustannie za nami wszystkimi.

23 Poświęcie Wprowadzenia Bogurodzicy. Św. ojców naszych
Amfilocha, biskupa Ikonium i Grzegorza, biskupa Agrygentu.

Troparion, ton 4: Boże ojców naszych, który postępujesz z nami.

Kontakion o Grzegorzu, ton 4: Świetlistymi jaśnieniami Kościół
jest prowadzony Światłością Świętego Ducha i wskazuje drogę,
świętując świetliście Twoje zaśnięcie, czcigodny ojcze,
błogosławiony Grzegorzu.

24 Poświęcie Wprowadzenia Bogurodzicy. Św. wielkiej męczennicy
Katarzyny. Św. wielkiego męczennika Merkurego.

Troparion, ton 4: Cnotami, jak promieniami słońca oświeciłaś
niewiernych mędrców, i jak księżyc jaśniejący nocą dla
podróżnych, rozpędziłaś ciemności bezbożnictwa. Królową
przekonałaś, a także razem i kata napiętnowałaś, powołana przez
Boga oblubienico, błogosławiona Katarzyno. Pragnieniem uleciałaś
do niebiańskiego pałacu ku swojemu przepięknemu Oblubieńcowi
Chrystusowi i od Niego otrzymałaś królewską koronę. Stojąc z
aniołami przed Jego obliczem, módl się za nami, którzy czcimy Twą
czcigodną pamięć.

Troparion, ton 4: Męczennik Twój, Panie, Merkury.

Kontakion o Katarzynie, ton 2: Pójdźcie dzisiaj z muzyką i śpiewem
w dostojny taneczny korowód, rozpromienieni czciciele męczenników,
oddając cześć pełnej mądrości Katarzynie, bowiem na arenie ona
głosiła Chrystusa, węża zmiażdżyła, okryła wstydem mądrych
retorów.

Kontakion o Merkurym, ton 4: W atakach niezwyciężonego rycerza i w
nieszczęściach orędownika niezawodnego, wysławmy w pieśniach
Merkurego, śpiewając: Świętujących radośnie Jego wspomnienie
wybawia z nieszczęść i smutków.

25 Zakończenie święta Wprowadzenia Najświętszej Bogurodzicy do
świątyni. Św. ojców naszych i męczenników Klemensa, papieża
rzymskiego, i Piotra, patriarchy Aleksandrii.

Troparion, ton 4: Boże ojców naszych, który postępujesz z nami.

Kontakion, ton 4: Kościoła nieruchome i Boże wieże, zaiste mocne
Boże kolumny pobożności, Klemensie z Piotrem chwalebni, Waszymi
modlitwami zachowajcie wszystkich.

26 Św. ojca naszego Alipiusza Słupnika.

Troparion, ton 1: Stałeś się filarem cierpliwości, błogosławiony
Alipiuszu, naśladowałeś gorliwie praojców: Hioba w cierpieniach,
Józefa w doświadczeniach i, będąc w ciele, prowadziłeś życie na
wzór aniołów. Święty Alipiuszu, ojcze nasz, módl się do
Chrystusa Boga o zbawienie dusz naszych.

Kontakion, ton 8: Jako cnót przyczynę i poszczących umocnienie
Kościół sławi Ciebie dzisiaj i opiewa, Alipiuszu. Modlitwami
Twoimi daj czczącym Ciebie w miłości męstwo Twoje i wybawienie z
okropnych grzechów.

27 Św. męczennika Jakuba Persa. Ikony Matki Bożej „Znak”.

Troparion, ton 1: Torturami nadzwyczaj strasznymi i wytrwałą
cierpliwością wprowadziłeś wszystkich w zachwyt, bardzo cierpiący
Jakubie. Przy cięciu każdej części ciała zanosiłeś do Pana
dziękczynne modlitwy. Dlatego w nagrodę za swoje cierpienie
otrzymałeś koronę i wstąpiłeś przed tron Króla niebieskiego,
Chrystusa Boga, módl się do Niego, o zbawienie dusz naszych.

Kontakion, ton 2: Uwierzywszy przez dobrą żonę, wielce cierpliwy, i
lękając się budzącego bojaźń Sądu, perskie nakazy i strach
oplułeś, Jakubie, i okazałeś się czcigodnym męczennikiem, mając
ciało krojone jak rózgę.

Troparion o ikonie, ton 4: Jako niezdobyty mur i źródło cudów
zdobywszy Ciebie, Bogurodzico przeczysta, słudzy Twoi przepędzamy
pułki przeciwników. Przeto modlimy się do Ciebie: Pokój miastu
Twemu daj i duszom naszym wielkie miłosierdzie.

28 Św. męczenników Stefana Młodszego i Irenarcha.

Troparion, ton 4: Pracowicie ćwicząc się najpierw na górze,
duchowe oddziały wrogów pełnym uzbrojeniem krzyża wygubiłeś,
błogosławiony, i znowu do boju przygotowany dzielnie zabijasz
Kopronima mieczem wiary. Za oba dokonania otrzymałeś koronę od
Boga, godny nieustannej pamięci Stefanie, czcigodny męczenniku.

Kontakion, ton 8: Obrońcę Trójcy i Bożego Stefana wysławmy z
serca wiernie w pieśniach, miłośnicy świąt, jako czczącego
piękny wizerunek Władcy i Matki Jego, przeto teraz w miłości
zaśpiewajmy Jemu, radując się: Raduj się, ojcze zawsze sławiony.

29 Św. męczenników Paramonosa i Filomena. Czcigodnego Akacjusza,
wspomnianego w Drabinie.

30 Św. wspaniałego apostoła Andrzeja Pierwszego Powołanego.

Troparion, ton 4: Jako pierwszy powołany apostoł i rodzony brat
koryfeusza, módl się do Władcy wszystkich, Andrzeju, aby dał
pokój całemu światu i duszom naszym wielkie miłosierdzie.

Kontakion, ton 2: Głosiciela Bożego mającego imię od męstwa i
pierwszego z uczniów powołanego przez Zbawcę, brata Piotra
wysławiajmy, bowiem jak dawniej do Niego, teraz do nas woła:
Przyjdźcie, znaleźliśmy Upragnionego.

MIESIĄC GRUDZIEŃ.

1 Św. proroka Nauma.

Troparion, ton 2: Świętując, Panie, pamięć proroka Twego Nauma,
modlimy się do Ciebie: Zbaw dusze nasze.

Kontakion, ton 4: Czyste Twoje serce napełnione światłem Ducha
było naczyniem zawierającym w sobie pełne jasności proroctwo,
daleką przyszłość widzisz jako teraźniejszość, dlatego czcimy
Ciebie, święty i sławny proroku Naumie.

2 Św. proroka Habakuka.

Troparion, ton 2: Świętując, Panie, pamięć proroka Twego Habakuk.

Kontakion, ton 8: Ogłosiłeś światu przyjście Boga z południa z
Dziewicy, Habakuk wielomówny, i na Bożej straży stojąc słuchasz
wieści od świetlistego anioła, zmartwychwstanie Chrystusa
ogłosiwszy światu. Przeto wołamy do Ciebie: Raduj się, proroków
świetliste piękno.

3 Św. proroka Sofoniasza.

Troparion, ton 2: Świętując, Panie, pamięć proroka Twego
Sofoniasza.

Kontakion, ton 4: Okazałeś się świetlisty przez Bożego Ducha,
proroku Sofoniaszu, który ogłosiłeś objawienie Boga: Raduj się,
córo syjońska, jerozolimska, i ogłoś: Oto Król Twój idzie
zbawiać.

4 Św. wielkiej męczennicy Barbary. Św. ojca naszego Jana z
Damaszku.

Troparion o świętej, ton 8: Uczcijmy świętą Barbarę, bowiem
sieci wroga porwała, a wsparciem i orężem krzyża jak ptak z nich
się uwolniła, najczcigodniejsza.

Troparion, ton 8: Przewodniku Prawosławia, nauczycielu pobożności.

Kontakion, ton 4: Idąc za pobożnie opiewanym Bogiem w Trójcy,
męczennico, zniszczyłaś bożków chramy i wśród wysiłku
cierpień nie ulękłaś się gróźb prześladowców, mężna
Barbaro, donośnie wołając: Trójcy czczę jedno Bóstwo.

Kontakion, ton 4: Hymnografia i czcigodnego głosiciela Boga,
Kościoła nauczyciela i przewodnika, wrogów przeciwnika, Jana
opiewajmy, oręż bowiem wziąwszy, krzyż Pański, odrąbał całe
oszustwo herezji, i jako gorący orędownik przed Bogiem wszystkim
daje przebaczenie grzechów.

5 Św. ojca naszego Saby Uświęconego.

Troparion, ton 8: Potokami łez Twoich użyźniłeś niepłodną
pustynię.

Kontakion, ton 8: Już w dzieciństwie przez ćwiczenie się w
zdobywaniu cnót, błogosławiony Sabo, złożyłeś siebie Bogu na
ofiarę nieskalaną, stałeś się ogrodnikiem pobożności, byłeś
tedy ozdobą czcigodnych i godnym pochwały mieszkańcem pustyni,
dlatego wołamy do Ciebie: Raduj się, Sabo bogaty w Boże
miłosierdzie.

6 Św. ojca naszego Mikołaja, arcybiskupa Miry w Lycji, Cudotwórcy.
Św. ojca naszego męczennika Grzegorza archimandryty.

Troparion, ton 4: Przez prawdziwość Twych czynów.

Kontakion, ton 3: W Mirze okazałeś się biskupem, wypełniłeś
bowiem Ewangelię Chrystusową, święty, duszę swoją oddałeś za
Twój lud i wybawiłeś niewinnych ludzi od śmierci, przeto
uświęciłeś się jako wielki wtajemniczony sługa łaski Bożej.

Troparion, ton 4: Dobry bój stoczyłeś, męczenniku Chrystusowy
Grzegorzu, i niegodnych prześladowców oskarżyłeś, siebie jako
ofiarę Bogu złożyłeś, przeto otrzymałeś koronę zwycięstwa, my
zaś prosimy Ciebie, Grzegorzu, módl się do Chrystusa, Boga naszego,
aby zbawił dusze nasze.

Kontakion, ton 4: Siałeś we łzach, zbierasz w radości, Chrystusa
przyjąłeś i Twymi modlitwami wszystkim dajesz przebaczenie
grzechów, Grzegorzu święty.

7 Św. ojca naszego Ambrożego, biskupa Mediolanu.

Troparion, ton 4: Przez prawdziwość Twych czynów.

Kontakion, ton 3: Bożymi dogmatami błyszcząc, omroczyłeś oszustwo
Ariusza, znawco tajemnic i pasterzu Ambroży, cudami zaś mocą Ducha
rozliczne cierpienia uleczyłeś, ojcze czcigodny, módl się do
Chrystusa Boga o zbawienie dusz naszych.

8 Św. ojca naszego Potapiusza.

Troparion, ton 8: W Tobie, ojcze, doskonale zachowało się.

Kontakion, ton 3: Świątynię Twoją znaleźliśmy jako uleczenie,
święty, gorliwie do niej przychodząc, prosząc o uleczenie chorób
i rozwiązanie grzechów popełnionych w życiu, Ty bowiem jesteś
orędownikiem wszystkich będących w potrzebach, Potapiuszu
czcigodny.

9 Poczęcie Bogurodzicy przez św. Annę.

Troparion, ton 4: Dzisiaj rozwiązują się więzy niepłodności,
ponieważ Bóg, wysłuchując modlitw Joachima i Anny, jasno im
obiecuje, że nadspodziewanie urodzą Dziewczę Boże, z której
narodzi się sam Nieogarnięty i stanie się Człowiekiem, który
poleci aniołowi wołać do Niej: Raduj się, Łaski Pełna, Pan z
Tobą.

Kontakion, ton 4: Cały świat świętuje dzisiaj poczęcie Anny,
które dokonało się z woli Bożej. Ona bowiem poczęła Tę, która
pocznie Słowo przewyższające wszelkie ludzkie słowo.

10 Św. męczenników Menasa, Hermogenesa i Eugrafa.

Troparion, ton 8: Wyniszczając umartwieniem gorejące porywy i ataki
namiętności, męczennicy Chrystusa otrzymali łaskę leczenia z
chorób, za życia i po śmierci czynienia cudów: Cud to naprawdę
niesłychany, z gołych kości tryska źródło zdrowia. Chwała
jedynemu Bogu Stwórcy.

Kontakion, ton 1: Wspaniałego Menasa, Hermogenesa boskiego razem z
Eugrafem, wszyscy uczcijmy przyjemnie brzmiącymi świętymi
pieśniami, bowiem Pana uszanowali, z Jego powodu cierpieli,
połączyli się w niebie z gronem bezcielesnych i teraz też
obsypują cudami.

11 Św. ojca naszego Daniela Słupnika.

Troparion, ton 1: Kolumną cierpliwości stałeś się,
błogosławiony Danielu, naśladowałeś gorliwie praojców: Hioba w
cierpieniach, Józefa w doświadczeniach, i będąc w ciele
prowadziłeś życie na wzór aniołów. Danielu, ojcze nasz, módl
się do Chrystusa Boga o zbawienie dusz naszych.

Kontakion, ton 8: Wszedłeś na słup, błogosławiony Ojcze, niby
promieniejąca gwiazda, oświeciłeś cały świat swoimi świętymi
czynami i rozproszyłeś ciemności błędu, dlatego prosimy Ciebie:
Niech w sercach sług Twoich zaświeci niezachodzące światło
poznania.

NIEDZIELA ŚWIĘTYCH PRAOJCÓW PANA

(między 11 a 17 grudnia)

Troparion o zmartwychwstaniu.

Troparion, ton 4: Przez wiarę usprawiedliwiłeś praojców, przez
nich już wcześniej z pogan zbierając Kościół. Dumni są z tej
chwały Ci święci, bowiem z ich krwi pochodzi Owoc błogosławiony,
która Ciebie dziewiczo zrodziła. Dla ich modlitw, Chryste Boże,
zmiłuj się nad nami.

Kontakion, ton 2: Wzgardziwszy bożkiem ręką uczynionym i
osłoniwszy się jak tarczą Bytem Nieopisanym, po trzykroć
błogosławieni młodzieńcy, zyskaliście chwałę w decydującej
walce z ogniem i stojąc pośrodku ognia nie do zniesienia,
wzywaliście Boga: Pospiesz, Litościwy, i miłosiernie przyjdź nam z
pomocą, bowiem jeśli zechcesz, wszystko możesz.

12 Św. ojca naszego Spirydona Cudotwórcy, biskupa Trimythontu na
Cyprze.

Troparion, ton 1: Obrońco pierwszego soboru i cudotwórco, ojcze nasz
Spirydonie, noszący w sercu Boga. Rozmawiałeś ze zmarłą w grobie,
przemieniłeś węża w złoto. Gdy śpiewałeś święte psalmy,
przyłączali się do Ciebie aniołowie, święty pasterzu. Chwała
Temu, Który dał Tobie wytrwałość! Chwała Temu, Który Ciebie
wyniósł do chwały! Chwała Temu, Który przez Ciebie dokonuje
uzdrowień.

Kontakion, ton 2: Zraniony miłością do Chrystusa, umysł
wzniosłeś ku górze dzięki Światłości Ducha, przez czynną
kontemplację, natchniony przez Boga nabrałeś sprawności, stałeś
się ołtarzem, prosząc dla wszystkich o Boże oświecenie.

13 Św. męczenników Eustratiosa i towarzyszy. Św. męczennicy
Łucji dziewicy.

Troparion, ton 4: Męczennicy Twoi, Panie.

Kontakion o Eustratiosie, ton 2: Zabłysnąłeś, zwycięski
Eustratiosie, dla siedzących w ciemnościach niewiedzy jak jasna
latarnia: osłaniając się wiarą zamiast włóczni, nie
przestraszyłeś się zuchwałości nieprzyjaciół, Eustriatiosie,
wymowniejszy od mówców.

14 Św. męczenników Tyrsosa, Leukiosa i towarzyszy.

Kontakion, ton 2: Obrońcy pobożności wiary, złego prześladowcę
opluliście, oskarżając jego krwawe ofiary ze zwierząt, i
zwyciężyliście jego gniewliwy sprzeciw, umacniani pomocą
Chrystusową, Tyrsosie i Leukiosie z męczennikami, módlcie się za
nami.

15 Św. męczennika Eleuteriusza kapłana. Św. ojca naszego Pawła z
Latrii.

Troparion, ton 4: Jako uczestnik powołania apostołów.

Troparion, ton 4: Jako współmieszkańcowi bezcielesnych i
towarzyszowi wszystkich ascetów, chwalebny Pawle, śpiewamy Tobie i
prosimy Ciebie: Módl się zawsze za nami, abyśmy znaleźli
miłosierdzie.

Kontakion, ton 8: Od młodości mężnie zapragnąłeś rzeczy
nadprzyrodzonych, mądry, porzuciłeś wrzawę świata, stałeś się
mieszkaniem Trójcy przez swoje Boże życie i oświeciłeś z wiarą
przystępujących do Ciebie. Przeto wołamy: Raduj się, Pawle, bogaty
w miłosierdzie.

Kontakion, ton 2: Jako umocnienie kapłanów i napomnienie
cierpiętników, czcigodny, wszyscy sławimy Ciebie i prosimy,
kapłanie męczenniku Eleuteriuszu: Świętujących z miłością
Twoją pamięć wyzwól z rozlicznych nieszczęść, modląc się
nieustannie za nami wszystkimi.

16 Św. proroka Aggeusza.

17 Św. proroka Daniela i trzech młodzieńców: Ananiasza, Azariasza
i Mizaela.

Troparion, ton 2: Wielkie są czyny dokonane przez wiarę! W samym
środku ognia, jak na spokojnej wodzie, radowali się trzej
młodzieńcy, i prorok Daniel dla lwów, jak dla owieczek, stał się
pasterzem. Dla ich modlitw, Chryste Boże, zbaw dusze nasze.

Kontakion, ton 4: Czyste Twoje serce napełnione światłem Ducha
było naczyniem zawierającym w sobie pełne jasności proroctwo,
daleką przyszłość widzisz jako teraźniejszość, dlatego czcimy
Ciebie, święty i sławny proroku Danielu.

Kontakion, ton 2: Wzgardziwszy bożkiem ręką uczynionym i
osłoniwszy się jak tarczą Bytem Nieopisanym, Trzej Młodzieńcy,
zyskaliście chwałę w próbie ognia. Pośrodku ognia nie do
zniesienia stojąc, wzywaliście Boga. Pospiesz, Litościwy, i
miłosiernie przyjdź nam z pomocą, bowiem jeśli zechcesz, wszystko
możesz.

18 Św. męczennika Sebastiana i Jego towarzyszy.

Troparion, ton 4: Męczennicy Twoi, Panie.

NIEDZIELA PRZED BOŻYM NARODZENIEM. ŚWIĘTYCH OJCÓW.

(W niedzielę 18 grudnia, lub w najbliższą)

Troparion o zmartwychwstaniu.

Troparion, ton 2: Wielkie są czyny dokonane przez wiarę! W samym
środku ognia, jak na spokojnej wodzie, radowali się trzej
młodzieńcy, i prorok Daniel dla lwów, jak dla owieczek, stał się
pasterzem. Dla ich modlitw, Chryste Boże, zbaw dusze nasze.

Kontakion, ton 2: Wzgardziwszy bożkiem ręką uczynionym i
osłoniwszy się jak tarczą Bytem Nieopisanym, po trzykroć
błogosławieni młodzieńcy, zyskaliście chwałę w decydującej
walce z ogniem i stojąc pośrodku ognia nie do zniesienia,
wzywaliście Boga: Pospiesz, Litościwy, i miłosiernie przyjdź nam z
pomocą, bowiem jeśli zechcesz, wszystko możesz.

Kontakion, ton 1 (jeśli ta niedziela wypadnie w dni przedświęcia):
Wesel się, Betlejemie, przygotuj się, Eufrato, bowiem oto Owieczka,
mając w łonie Wielkiego Pasterza, spieszy, aby rodzić, a noszący w
sercu Boga ojcowie widząc Go, weselą się z pasterzami, śpiewając
Dziewicy karmiącej pochwalne pieśni.

19 Św. męczennika Bonifacego.

Kontakion, ton 4: Siebie samego, uwieńczony święty, dobrowolnie
przyprowadziłeś na ofiarę mającemu się dla Ciebie narodzić z
Dziewicy, pełen mądrości Bonifacy.

20 Przedświęcie Narodzenia w ciele Pana i Boga i Zbawiciela Naszego
Jezusa Chrystusa. Św. męczennika Ignacego Teofora, biskupa
Antiochii.

Troparion przedświęcia, ton 4: Przygotuj się Betlejemie, otwieraj
się dla wszystkich Edemie. Przystrój się, Effrato, bowiem drzewo
życia w grocie zakwitło z Dziewicy. Jej łono stało się rajem
duchowym, gdzie wyrosła Boża roślinka. Jeśli nią będziemy się
żywić, zachowamy życie, nie umrzemy jak Adam. Chrystus się rodzi,
by podnieść upadły niegdyś obraz.

Troparion, ton 4: Jako uczestnik powołania apostołów.

Kontakion o Ignacym, ton 3: Pełen światła dzień Twoich
świetlanych czynów zapowiada nam wszystkim Narodzonego w stajence:
pragnąc z miłością się Nim rozkoszować, spieszyłeś na
pożarcie przez dzikie zwierzęta, dlatego zostałeś nazwany
noszącym Boga, wielce mądry Ignacy.

Kontakion przedświęcia, ton 3: Dziewica dzisiaj idzie, aby w grocie
niewymownie zrodzić przedwieczne Słowo. Raduj się, cały świecie,
usłyszawszy o tym, wysławiaj z aniołami i pasterzami Przedwiecznego
zjawiającego się jako Dziecię.

21 Przedświęcie Bożego Narodzenia. Św. męczennicy Julianny z
Nikomedii. Św. metropolity Piotra Mohyły.

Troparion Przedświęcie.

Troparion, ton 4: Owieczka Twoja, Jezu, Julianna.

Troparion o metropolicie, ton 5: Okazałeś się obrońcą głębin
Bożej teologii i natchnionym przez Boga nauczycielem Kościoła
prawosławnego, Oświecicielu narodów naszych, Piotrze mądry w Bogu,
i mając za towarzysza w chronieniu świętego Prawosławia
czcigodnego Hioba tryumf Kościoła ziemskiego upodobniłeś do
niebieskiego. Mocą bowiem łaski Chrystusowej umocniłeś się bez
lęku przeciwko zakusom diabła, teraz zaś nie milknij przed Panem,
modląc się o niezachwianą pomyślność Kościoła prawosławnego i
zbawienie miłującego Boga ludu naszego.

Kontakion o męczennicy, ton 3: Cnotami dziewictwa wstępnie
oczyszczona i teraz uwieńczona koronami, Julianno, dajesz będącym w
nieszczęściach i chorobach uzdrowienie, i przystępującym do
relikwiarza Twego Chrystus toczy łaskę Bożą i życie wieczne.

Kontakion o metropolicie, ton 3: Jako ogrodnik umiłowaniem trudów
zraniony, ogród Świętej Rusi nauk Twoich otoczyłeś wonnością,
modlitwami pieczerskich ascetów wspaniale umocniony, spragnionych i
głodnych ze źródła wody żywej obficie poiłeś, nawę Kościoła
prawosławnego atakowaną przez fale życiowego morza wybawiłeś ze
zniewolenia i duchowego zatonięcia, będąc naczyniem Ducha
Świętego, Piotrze znający tajemnice Boże. Zważ teraz na modły
owczarni Twojej, aby nie została zniszczona przez nauki heretyckiej
wiary i okropne podziały, modlitwami Twoimi za nas do Pana.

Kontakion przedświęcia, ton 2: Widząc w Betlejem owijanego w
pieluszki, swoją ręką trzymającego świat cały, złóżmy w
ofierze przedświąteczne pieśni Jego Rodzicielce, cieszy się bowiem
po macierzyńsku, mając w łonie Syna Bożego.

22 Przedświęcie Bożego Narodzenia. Św. wielkiej męczennicy
Anastazji.

Troparion, ton 4: Owieczka Twoja, Jezu, Anastazja.

Kontakion, ton 2: Będąc w pokusach i smutkach przybiegamy do Twojej
świątyni, przyjmując czcigodne dary z żyjącej w Tobie łaski
Bożej, Anastazjo, Ty bowiem zawsze światu toczysz uleczenia.

23 Przedświęcie Bożego Narodzenia. Św. 10 Męczenników z Krety.

Troparion, ton 4: Męczennicy Twoi, Panie.

Kontakion, ton 3: Uczcijmy godną podziwu Kretę, która wydała cenne
kwiaty, perły Chrystusa, latorośle męczenników. Było ich tylko
dziesięciu, lecz pokonali moc niezliczonego wojska demonów. Dlatego
otrzymali wieńce, Ci męczennicy Chrystusa silni duchem. Lub:

Kontakion, ton 4: Zajaśniała jutrzenka czcigodnych cierpień
męczenników, oświecając nam rodzącego się w grocie, którego bez
nasienia rodzi Dziewica.

24 Wigilia Bożego Narodzenia. Św. męczennicy Eugenii.

Troparion o wigilii, ton 4: Maria, nosząca w swym łonie Owoc
dziewiczy, zapisywała się niegdyś ze sprawiedliwym Józefem w
Betlejem, bowiem była z rodu Dawida. Nastał już czas rodzenia, a
nie było miejsca w żadnej gospodzie, wtedy grota stała się dla
Królowej wspaniałym pałacem. Chrystus się rodzi, by podnieść
upadły niegdyś obraz.

Kontakion przedświęcia, ton 3: Dziewica dzisiaj idzie, by w grocie
niewymownie zrodzić przedwieczne Słowo. Raduj się, cały świecie,
usłyszawszy o tym, wysławiaj z aniołami i pasterzami Przedwiecznego
zjawiającego się jako małe Dziecię.

25 NARODZENIE WEDŁUG CIAŁA PANA, BOGA I ZBAWICIELA NASZEGO JAZUSA
CHRYSTUSA.

Troparion, ton 4. Narodzenie Twoje, Chryste Boże nasz, zajaśniało
światu światłością poznania, w niej bowiem służący gwiazdom
przez gwiazdę zostali nauczeni kłaniać się Tobie, Słońcu
Sprawiedliwości, i Ciebie poznawać, Wschodzącego z wysoka, Panie,
chwała Tobie.

Kontakion, ton 3: Dziewica dzisiaj powiła Pana istnienia i ziemia
grotę ofiaruje Niedostępnemu. Aniołowie głoszą chwalę z
pasterzami, a w ślad za gwiazdą kroczą magowie, dla nas bowiem
urodziło się Dziecię Małe, Przedwieczny Bóg.

26 Sobór Najświętszej Bogurodzicy. Św. męczennika Eutymiusza,
metropolity Sardes. Ikony Matki Bożej „Trzy Radości”.

Troparion święta.

Kontakion, ton 8: Przed jutrzenką z Ojca bez matki zrodzony, na ziemi
dzisiaj przyjął z Ciebie ciało bez ojca, dlatego gwiazda oznajmia
to mędrcom i aniołowie z pasterzami opiewają Twoje, Łaski Pełna,
niewypowiedziane zrodzenie.

Troparion o ikonie, ton 4: Od świętej ikony Twojej radością
niewypowiedzianą napełniłaś serce pobożnej niewiasty, o
przeczysta Władczyni świata, wszechmocna Królowo radości, zawsze
Dziewico, gdy przywróciłaś owej męża, syna i majątek jej, tak i
wszystkim nam okaż miłosierdzie, daj spełnienie dobrych pragnień,
tocząc zawsze bijące źródło radości modlącym się do Ciebie i z
całej duszy wołającym: Zrodziłaś radość całemu światu,
radością napełnij czczących Ciebie bez wytchnienia.

NIEDZIELA PO BOŻYM NARODZENIU

Św. Józefa Oblubieńca, króla Dawida i Jakuba apostoła, brata
Pańskiego.

Troparion o Józefie Oblubieńcu, ton 2: Zwiastuj, Józefie, cuda
przodkowi Boga, Dawidowi: widziałeś Dziewicę rodzącą i z
pasterzami wysławiałeś, z mędrcami oddawałeś pokłon, od anioła
wieść przyjąłeś, módl się do Chrystusa Boga o zbawienie dusz
naszych.

Kontakion, ton 4: Dzisiaj Boży Dawid napełnia się weselem, Józef
zaś chwałę z Jakubem przynosi, radują się bowiem z pokrewieństwa
z Chrystusem i niewypowiedzianie zrodzonemu na ziemi śpiewają i
wołają: Szczodry, zbawiaj Ciebie czczących.

27 Poświęcie Bożego Narodzenia. Św. apostoła, pierwszego
męczennika i archidiakona Stefana. Św. ojca naszego i wyznawcy
Teodora Naznaczonego, brata Teofana Hymnografa.

Troparion o apostole, ton 4. Dobry bój stoczyłeś, pierwszy
męczenniku Chrystusa i apostole, i napiętnowałeś bezbożność
katów, kamienowany bowiem rękoma grzeszników, otrzymałeś koronę
z ręki Najwyższego i, wzywając Boga, wołałeś: Panie, nie
poczytaj im tego grzechu.

Troparion, ton 8: Przewodniku Prawosławia, nauczycielu pobożności.

Kontakion, o apostole ton 3: Wczoraj przyszedł do nas w ciele
Władca, a dzisiaj sługa odszedł z ciała, wczoraj Król narodził
się w ciele, a dzisiaj sługa zostaje ukamienowany z Jego powodu,
pierwszy męczennik, boski Stefan.

28 Poświęcie Bożego Narodzenia. Św. męczenników spalonych w
Nikomedii.

Troparion, ton 2: Cierpiętnicy Pańscy, błogosławiona ziemia
napojona krwią Waszą i święte miejsca, które przechowują Wasze
ciała. W odważnym bowiem męskim trudzie zwyciężyliście wroga i
Chrystusa śmiało głosiliście, módlcie się do Niego, bowiem jest
dobry, o zbawienie dusz naszych.

Kontakion, ton 2: Duchowo niewzruszonych w wierze świętych,
dwadzieścia tysięcy męczenników podjęło cierpienie w ogniu,
śpiewając Narodzonemu z Dziewicy: Przyjmij cierpienia nasze dla
Ciebie jak dary królów perskich, złoto, mirrę i kadzidło,
Przedwieczny Boże.

29 Poświęcie Bożego Narodzenia. Św. młodzianków zabitych przez
Heroda w Betlejem Św. ojca naszego Marcela igumena.

Troparion, ton 1: Dla cierpień świętych, jakie dla Ciebie znieśli,
daj się ubłagać, Panie, i ulecz wszystkie boleści nasze, modlimy
się, Przyjacielu człowieka.

Troparion, ton 8: W Tobie, ojcze, doskonale zachowało się.

Troparion święta.

Kontakion o młodziankach, ton 4: Gwiazda do Narodzonego posłała
mędrców, a Herod na próżno posłał nieprawe wojsko, myśląc, że
zabije leżącego w żłobku jako Niemowlę.

30 Poświęcie Bożego Narodzenia. Św. męczennicy Anysii i św.
Zotyka kapłana i opiekuna sierot.

Troparion święta.

Kontakion o Anysii, ton 4: Nastał świetlany dzień wspomnienia Twych
wspaniałych czynów, przesławna męczennico, dzisiaj boży
Kościół świętuje i wzywa wszystkich, aby wołali do Ciebie: Raduj
się, święta Anysio, dziewico i męczennico.

31 Zakończenie święta Narodzenia Chrystusa. Św. męczennicy
Melanii Rzymianki.

Troparion o Melanii, ton 4: Umiłowałaś życie anielskie i
odrzuciłaś przyjemności życia wygodnego. Nauczyłaś się panować
nad sobą, trwać na czuwaniu, spać na ziemi i być pokorną.
Stałaś się naczyniem najczystszym ozdobionym wybornymi darami Ducha
Bożego, pełna mądrości, przeto zjednałaś sobie ludzi boską
życzliwością i przyprowadziłaś ich, Melanio, do Pana i Zbawiciela
dusz naszych.

Kontakion o Melanii, ton 3: Ukochałaś czystość dziewictwa i męża
do czynów dobrych nakłoniłaś, wielkie bogactwa oddałaś na
utrzymanie wspólnot zakonnych i zakładanie nowych monasterów, w
Bogu szczęśliwa Melanio, dlatego do wspólnoty niebian przyjęta,
czcigodna matko, o nas pamiętaj.

MIESIĄC STYCZEŃ

1 Obrzezanie według ciała Pana, Boga i Zbawiciela Naszego Jezusa
Chrystusa. Św. ojca naszego Bazylego Wielkiego, arcybiskupa Cezarei w
Kapadocji.

Troparion o obrzezaniu, ton 1: Na ognistym tronie zasiadasz z Ojcem
niemającym początku i z Bożym Twoim Duchem, a zechciałeś urodzić
się na ziemi z Dziewicy, nieznającej męża Twojej Matki, Jezu,
przeto i zostałeś ósmego dnia obrzezany jako człowiek. Chwała
najłaskawszej Twojej radzie, chwała Twojej Opatrzności, chwała
Twemu uniżeniu, jedyny Przyjacielu człowieka.

Troparion o Bazylim, ton 1: Na całą ziemię rozeszła się nauka
Twoja, przyjmującą Twoje słowo, którym pobożnie pouczyłeś o
prawdach wiary, wyjaśniłeś naturę bytów, naprawiłeś obyczaje
ludzi, królewski kapłanie, ojcze najczcigodniejszy, módl się do
Chrystusa Boga, aby zbawił dusze nasze.

Kontakion o Bazylim, ton 4: Okazałeś się niewzruszonym fundamentem
Kościoła, dając wszystkim ludziom niezniszczalne dziedzictwo,
przypieczętowane Twymi regułami, okazujący niebo Bazyli
najczcigodniejszy.

Kontakion o obrzezaniu, ton 3: Pan wszystkich cierpi obrzezanie i
ludzkie grzechy jako Dobry obrzezuje, daje dzisiaj zbawienie światu,
a na wysokościach raduje się pełen światłości biskup
Stworzyciela, Boży wtajemniczony Chrystusowy Bazyli.

2 Przedświęcie Teofanii. Św. ojca naszego Sylwestra, papieża
rzymskiego. Św. ojca naszego Serafina z Sarowa.

Troparion, ton 4: Przez prawdziwość Twych czynów.

Kontakion o Sylwestrze, ton 4: W gronie kapłanów byłeś kapłanem
Króla i Boga, Nosicielu Boga, uczestniczyłeś w społeczności
ascetów, dlatego masz udział w radości z chórami aniołów. Ojcze
Sylwestrze, sławny pasterzu, ciesząc się niebem, bądź ratunkiem
dla świętujących z miłością Twoje wspomnienie.

Troparion o Serafinie, ton 4: Od młodości umiłowałeś Chrystusa,
błogosławiony, i płomiennie zapragnąłeś pracować tylko dla
Niego, nieustanną modlitwą i pracą ćwiczyłeś się w pustelni,
rozrzewnionym sercem zdobywszy miłość Chrystusa, okazałeś się
umiłowanym wybrańcem Matki Bożej, przeto wołamy do Ciebie: Zbaw
nas Twoimi modlitwami, Serafinie, czcigodny ojcze nasz.

Kontakion o Serafinie, ton 2: Pozostawiwszy piękno świata i co w nim
jest zniszczalnego, zamieszkałeś w monasterze sarowskim, czcigodny,
i tak żyjąc jak anioł dla wielu stałeś się drogą do zbawienia,
przeto Chrystus wysławił Ciebie, ojcze Serafinie, oraz wzbogacił
darem uzdrowień i cudów, więc wołamy do Ciebie: Raduj się,
Serafinie, czcigodny ojcze nasz.

Troparion przedświęcia, ton 4: Przygotuj się Zabulonie, raduj się
Naftalimie. Zatrzymaj się, Jordanie, i z radością przyjmij Pana
idącego przyjąć chrzest. Raduj się, Adamie z Pramatką, nie
kryjcie się jak niegdyś w raju, bowiem przyszedł Ten, Który
widział was nagich, by okryć was pierwotną szatą. Chrystus
przyszedł, by odnowić całe stworzenie.

Kontakion przedświęcia, ton 4: Chrystus Pan, stanąwszy w falach
Jordanu, zawołał do Jana: Nie lękaj się mnie ochrzcić, bowiem
przyszedłem wybawić Adama, pierwszego stworzonego człowieka.

3 Przedświęcie Teofanii. Św. proroka Malachiasza. Św. męczennika
Gordiosa.

Troparion, ton 2: Świętując, Panie, pamięć proroka Twego
Malachiasza, modlimy się do Ciebie: Zbaw dusze nasze.

Kontakion o proroku, ton 4: Będąc wzbogaconym o dar proroctwa,
proroku Malachiaszu, zapowiedziałeś jawne przyjście Chrystusa i
świata zbawienie, którego promienie oświeciły świat cały.

Troparion, ton 4: Męczennik Twój, Panie, Gordios.

Kontakion o męczenniku, ton 8: Twoje poty, przesławny Gordiosie, i
czcigodna krew nawodniły całą ziemię, Twoimi modlitwami
ucieszyłeś świat cały, mądry w Bogu, jako wielki cierpiętnik,
wielce chwalebny, bądź ratunkiem dla swoich czcicieli i wielbicieli,
którzy śpiewają godne Ciebie pieśni.

4 Przedświęcie Teofanii. Sobór św. siedemdziesięciu apostołów,
uczniów Pana naszego. Św. ojca naszego Teoktysta, igumena Kukumon na
Sycylii.

Troparion, ton 3: Święci apostołowie, módlcie się do
miłosiernego Boga, aby odpuszczenie grzechów dał duszom naszym.

Kontakion o apostołach, ton 2: Uczcijmy, wspaniale w pieśniach
siedemdziesięciu uczniów Chrystusa, wierni, gdyż dzięki nim
nauczyliśmy się czcić niepodzielną Trójcę, są oni bowiem
latarniami wiary w Boga.

Kontakion o Teoktyście, ton 3: Wzrastając poprzez posty, postrzegany
na ziemi jako anioł w ciele, byłeś przewodnikiem wielu mnichów,
czcigodny ojcze Teoktyście, dlatego wołamy do Ciebie: Módl się do
Chrystusa Boga o bogactwo miłosierdzia dla nas.

Kontakion przedświęcia, ton 4: Chrystus Pan, stanąwszy w falach
Jordanu, zawołał do Jana: Nie lękaj się mnie ochrzcić, bowiem
przyszedłem wybawić Adama, pierwszego stworzonego człowieka.

5 Wigilia Teofanii. Św. męczenników Teompta i Teonasa. Św.
Synkletyki.

Troparion przedświęcia, ton 4: Kiedyś po wniebowzięciu Eliasza
Jordan cofnął się przez dotknięcie płaszczem Elizeusza i
rozdzieliły się wody na obie strony, a mokra droga stała się przed
nim suchą na prawdziwe wyobrażenie chrztu, dzięki któremu
przebywamy płynny bieg tego życia. Chrystus przyszedł na Jordan, by
uświęcić wody.

Kontakion przedświęcia, ton 2: Miłosierny Chryste, jako zwykły
człowiek idziesz ochrzcić się w wodach Jordanu. Dzięki
niezmierzonemu miłosierdziu gładzisz przez to wszystkim mnóstwo
grzechów, i mnie, ogołoconego haniebnie z pierwotnej świętości,
na nowo odziewasz szatą łaski.

6 ŚWIĘTA TEOFANIA PANA NASZEGO JEZUSA CHRYSTUSA.

Troparion, ton 1: Gdy chrzczony byłeś, Panie, w wodach Jordanu,
objawiła się Trójca najgodniejsza pokłonu. Rodzica bowiem głos
dał o Tobie świadectwo, nazywając Ciebie umiłowanym Synem, Duch
zaś w postaci gołębicy świadczył o prawdziwości słowa Ojca.
Objawiłeś się, Chryste Boże, i świat oświeciłeś, chwała
Tobie.

Kontakion, ton 4: Objawiłeś się dzisiaj światu i Światłość
Twoja, Panie, zaznaczyła się na nas, rozumnie śpiewających Tobie:
Przyszedłeś i objawiłeś się, Światłości niedostępna.

7 Poświęcie Teofanii. Sobór św. chwalebnego Proroka i Poprzednika
Jana Chrzciciela.

Troparion, ton 2: Wspomnieniu sprawiedliwego towarzyszą pochwały,
lecz Tobie, Poprzedniku, wystarczy świadectwo Pana. Ty zaprawdę
jesteś największym z proroków, bowiem zostałeś uznany godnym
ochrzcić w falach Przepowiedzianego. Za prawdę więc cierpiałeś, z
radością zwiastowałeś i przebywającym w otchłani Boga jawiącego
się w ciele, gładzącego grzech świata i okazującego nam wielkie
miłosierdzie.

Kontakion, ton 6: Jordan, przestraszywszy się Twego przyjścia jako
człowieka, z lękiem wstecz zawrócił, a Jan wypełniając swą
prorocką służbę, ze bojaźni wstrzymywał się z ochrzczeniem,
Chóry anielskie, widząc Ciebie w falach przyjmującego chrzest jako
człowieka, zdumiały się, a wszyscy będący w mrokach zostali
opromienieni, sławiąc Ciebie, któryś się objawił i wszystko
napełnił Światłością.

8 Poświęcie Teofanii. Św. ojca naszego Jerzego Chozewity. Św.
matki naszej Dominiki.

Troparion święta.

Kontakion o Jerzym, ton 4: Byłeś, Jerzy, latarnią najjaśniejszą,
rozjaśniającą boskimi promieniami wołających z wiarą do Ciebie:
Módl się za nami do Władcy ukazującego się w strumieniach i
oświecającego każdego zrodzonego z ziemi.

9 Poświęcie Teofanii. Św. męczennika Poliektosa.

Troparion święta.

Troparion, ton 4: Męczennik Twój, Panie, Polieuktos.

Kontakion, ton 4: Gdy Zbawiciel skłonił głowę w Jordanie, zdeptał
głowy wężów; odcięta zaś głowa Polieuktosa okryła hańbą
zwodziciela.

10 Poświęcie Teofanii. Św. ojca naszego Grzegorza, biskupa Nyssy.
Św. Domicjana, biskupa Meliteny. Św. ojca naszego Marcjana, kapłana
i ekonoma Wielkiego Kościoła.

Troparion, ton 4: Boże ojców naszych, który postępujesz z nami.

Kontakion o Grzegorzu, ton 1: Widząc wszystko czujnie oczyma duszy,
biskupie, stałeś się dobrym pasterzem świata; i laską swej
mądrości odegnałeś wszystkich nieprawowiernych jak wilków,
nienaruszoną zachowałeś owczarnię, niezwykle mądry Grzegorzu.

11 Poświęcie Teofanii. Św. ojca naszego Teodozego Cenobity.

Troparion, ton 8: Potokami łez Twoich użyźniłeś niepłodną
pustynię.

Kontakion, ton 8: Zasadzony w domu swojego Pana cudownie
zakwitnąłeś swymi niezwykle sławnymi cnotami i pomnożyłeś w
pustyni liczbę swych synów, podlewając ich swych łez strumieniami,
Boży przywódco dziedzińców Boga. Dlatego wołamy: Raduj się,
ojcze Teodozy!

12 Poświęcie Teofanii. Św. męczennicy Tatiany. Ikony Matki Bożej
„Karmiąca”.

Troparion, ton 4: Owieczka Twoja, Jezu, Tatiana.

Kontakion, ton 4: Pięknie w swym cierpieniu zabłysnęłaś,
męczennico, różnobarwna kolorami krwi swojej i jako śliczna
gołąbka odleciałaś, Tatiano, do nieba. Przeto módl się zawsze za
swoich czcicieli.

Troparion o ikonie, ton 3: Bez nasienia z Bożego Ducha i woli Ojca
poczęłaś Syna Bożego, będącego z Ojca bez matki przed wiekami,
dla nas zaś z Ciebie bez ojca zrodzonego ciałem, którego mlekiem
karmiłaś jako niemowlę. Przeto nie przestawaj modlić się o
wybawienie z nieszczęść dusz naszych.

13 Poświęcie Teofanii. Św. męczenników Ermylosa i Stratonika.

Troparion, ton 4: Męczennicy Twoi, Panie.

14 Zakończenie święta Teofanii. Św. ojców zabitych na Synaju i
Raitho. Odejście św. równej apostołom Niny, Oświecicielki Gruzji.

Troparion o męczennikach, ton 4: Boże ojców naszych, który
postępujesz z nami.

Kontakion o męczennikach, ton 2: Uciekliście od zgiełku tego
świata i dopłynęliście do spokojnej przystani, uwieńczeni krwią
męczeństwa i mozołami ascezy. Dlatego jesteście
współmieszkańcami męczenników i ascetów.

Troparion o Ninie, ton 4: Służebnico Słowa Bożego, naśladująca w
przepowiadaniu pierwszego powołanego Andrzeja i pozostałych
apostołów, Oświecicielko Gruzji i liro Ducha Świętego, równa
apostołom święta Nino, módl się do Chrystusa Boga o zbawienie
dusz naszych.

15 Św. Pawła z Teb i Jana Kalebity.

Troparion, ton 4: Boże ojców naszych, który postępujesz z nami.

Kontakion o Pawle, ton 3: Gromadząc się dzisiaj, pieśniami
wysławiajmy promień niegasnący duchowego Słońca, zajaśniałeś
bowiem dla przebywających w ciemności niewiedzy, podnosząc wszystko
na wyżyny Boże, ozdobo Teb, czcigodny Pawle, mocny fundamencie
ojców i ascetów.

Kontakion o Janie, ton 6: Umiłowałeś ubóstwo nie do ukradzenia,
mądry, znienawidziłeś bogactwo Twoich rodziców i Ewangelię
trzymając w Twych rękach szedłeś Janie za Chrystusem Bogiem, módl
się nieustannie za na wszystkich.

16 Uczczenie czcigodnych okowów św. Piotra apostoła.

Troparion, ton 4: Ty, który zajmujesz naczelną katedrę, bez
opuszczania Rzymu dzięki czcigodnym swoim okowom do nas przybyłeś.
Czcząc je z wiarą, błagamy Ciebie, abyś Twoimi modlitwami do Boga
wyjednał nam wielkie miłosierdzie.

Kontakion, ton 2: Naczelnego i pierwszego z apostołów, ucznia
boskiego Nauczyciela prawdy, wielkiego Piotra wysławiajmy i z wiarą
uczcijmy Jego okowy, przyjmując grzechów odpuszczenie.

17 Św. ojca naszego Antoniego Wielkiego, noszącego w sercu Boga.

Troparion, ton 4: Naśladując gorliwość Eliasza sposobem życia,
idąc prostymi ścieżkami Chrzciciela, byłeś mieszkańcem pustyni i
umocniłeś świat swymi modlitwami, ojcze Antoni. Przeto módl się
do Chrystusa Boga o zbawienie dusz naszych.

Kontakion, ton 2: Zgiełk życiowy zostawiając, milcząco życie
dopełniłeś, naśladując Chrzciciela pod każdym względem, pełen
świętości. Z nim więc Ciebie razem czcimy, przywódco ojców,
Antoni.

18 Św. ojców naszych i patriarchów Aleksandrii Atanazego i Cyryla.

Troparion, ton 3: Sławnymi staliście się przez obronę
prawosławia, wygasiliście błędne doktryny, otrzymując w ten
sposób palmę zwycięstwa. Swoją pobożnością wszystko
wzbogaciliście, przynosząc wiele chwały Kościołowi. Staliście
się godni znaleźć Chrystusa, który obdarza wszystkich bogatym
miłosierdziem.

Kontakion o Atanazym, ton 2: Umocniłeś prawosławną naukę, ciernie
błędu wyciąłeś, pomnożyłeś ziarna wiary, zraszając deszczem
Świętego Ducha, dlatego w pieśniach Ciebie wysławiamy, czcigodny
Atanazy.

19 Św. ojca naszego Makarego Egipskiego.

Troparion, ton 1: Pustyni mieszkańcem i w ciele aniołem.

Kontakion, ton 1: Zakończywszy błogosławione życie we wspólnocie,
z chórami męczenników w ziemi cichych zamieszkujesz, i pustynię
zaludniwszy jak miasto, otrzymałeś od Boga łaskę czynienia cudów.
Dlatego Ciebie czcimy, noszący w sercu Boga Makary.

20 Św. ojca naszego Eutymiusza Wielkiego.

Troparion, ton 4: Wesel się pustynio niepłodna, ufnie raduj się nie
rodząca, bowiem rozmnożył ci synów mąż umiłowany przez Ducha
Świętego: sadził ich w pobożności, wychowywał w cierpliwości
aż do doskonałości cnót. Dla Jego modlitw, Chryste Boże,
wprowadź pokój w życie nasze.

Kontakion, ton 8: Czcigodne narodzenie Twoje napełniło świat
radością; a wspaniałe Twoje wspomnienie ogarnęło go ufnością z
powodu licznych Twoich cudów. Wiele z nich wyświadcz dla dusz
naszych i obmyj z brudu grzechów, byśmy śpiewali: Alleluja.

21 Św. ojca naszego Maksyma Wyznawcy. Św. męczennika Neofita. Św.
męczenników Eugeniusza, Kandyda, Waleriana i Akwili.

Troparion, ton 8: Przewodniku Prawosławia, nauczycielu pobożności.

Troparion, ton 4: Męczennicy Twoi, Panie.

Kontakion o Maksymie, ton 8: Wielkiego Maksyma, miłośnika
Najświętszej Trójcy, jasno nauczającego wiary w Boga: wyznawać
Chrystusa w dwóch naturach, wolach i działaniach, wierni, pieśniami
godnie uczcijmy, wołając: Raduj się, nauczycielu wiary.

Kontakion inny o Maksymie, ton 6: Błogosławiony Maksymie, Światło
Trójpromnieniste zamieszkałe w Twojej duszy naczyniem wybranym
uczyniło Ciebie, ukazującego krańcom ziemi niełatwe do
zgłębienia Boże tajemnice i donośnie głoszącego wszystkim
Trójcę Odwieczną i niemającą początku.

22 Św. apostoła Tymoteusza. Św. męczennika Anastazego Persa.

Troparion, ton 4: Nauczony dobroci, wstrzemięźliwy we wszystkim,
przywdziałeś prawe sumienie jak przystoi kapłanowi, czerpiąc
niewymowne prawdy od „Naczynia Wybranego”. Wiary dochowałeś i
biegu równego jemu dokonałeś, apostole Tymoteuszu. Módl się do
Chrystusa Boga o zbawienie dusz naszych.

Troparion, ton 4: Męczennik Twój, Panie, Anastazy.

Kontakion, ton 1: Opiewajmy, wierni, w pieśniach Tymoteusza, ucznia
Pańskiego i towarzysza podróży Pawła, a z nim razem uczcijmy
mądrego Anastazego, który rozbłysnął z Persji jak gwiazda i
odpędza od nas żądze duchowe i cielesne.

23 Św. męczennika Klemensa, biskupa Ancyry. Św. męczennika św.
Agatangelosa.

Troparion o Klemensie, ton 4: Wyrosłeś, o bardzo święty, jak
latorośl świętości, odrost męstwa, kwiat niezmiernie święty i
owoc smaczny dany wiernym przez Boga. Jako więc towarzysz w boju
męczenników i uczestnik władzy biskupiej módl się do Chrystusa
Boga o zbawienie dusz naszych.

Kontakion, ton 4: Byłeś czcigodną gałązką łozy Chrystusa,
wielce cierpiący Klemensie chwalebny, i wołałeś do
współcierpiących: Ty, Chryste, jesteś świetlistą radością
męczenników.

24 Św. matki naszej Kseni Rzymianki.

Troparion, ton 8: W Tobie, matko, doskonale zachowało się.

Kontakion, ton 2: Wspominając Ciebie życzliwą dla tułaczy, z
miłością Ciebie czcimy i wysławiamy pieśniami Chrystusa,
dającego Ci we wszystkim moc uzdrawiania. Módl się zawsze do Niego
za nami wszystkimi.

25 Św. ojca naszego Grzegorza Teologa, patriarchy Konstantynopola.
Ikony Matki Bożej „Utul Moje Troski”.

Troparion, ton 1: Pasterski flet Twojej teologicznej nauki
zwyciężył trąby retorów. Badałeś głębie Ducha i otrzymałeś
w nadmiarze piękno ekspresji literackiej. Módl się do Chrystusa
Boga, ojcze Grzegorzu, o zbawienie dusz naszych.

Kontakion, ton 3: Językiem swoim mówiącym o Bogu porozrywałeś
splątane wątki starożytnych mówców, szatą prawosławia utkaną
przez Boga odziałeś Kościół, który nosząc ją, woła z nami,
Twoimi synami: Raduj się, ojcze, umyśle najwybitniejszy w teologii.

Troparion o ikonie, ton 5: Utul bóle pełnej westchnień duszy mojej,
która utulasz wszelką łzę z oblicza ziemi, Ty bowiem ludziom
zabierasz boleści i grzesznym rozwiewasz troski, Ciebie bowiem
jesteś nadzieją i umocnieniem, najświętsza Matko Dziewico.

26 Św. ojca naszego Ksenofonta i Jego bliskich.

Troparion, ton 4: Boże ojców naszych, który postępujesz z nami.

Kontakion, ton 4: Zgodnie wraz z małżonką i swoimi dziećmi pilnie
zachowywałeś przykazania Boże, biednym rozdałeś swoje bogactwo,
dlatego otrzymaliście radość w Bogu.

27 Przeniesienie relikwii św. Jana Chryzostoma.

Troparion, ton 8: Łaska z ust Twoich jak jasność ognia
promieniująca, oświeciła całą ziemię, nie zdobyła światu
skarbu chciwością, lecz pokazała nam głębię pokory. Słowami
Twymi nauczając, ojcze Janie Chryzostomie, módl się do Chrystusa
Boga Słowa, aby zbawił dusze nasze.

Kontakion, ton 1: Rozradował się mistycznie czcigodny Kościół
przy powrocie czcigodnych Twoich relikwii i ukrywszy je jako złoto
drogocenne, śpiewającym Tobie bez przerwy daje przez modlitwy Twoje
łaskę uleczeń, Janie Złotousty.

28 Św. ojca naszego Efrema Syryjczyka.

Troparion, ton 8: Potokami łez Twoich użyźniłeś niepłodną
pustynię.

Kontakion, ton 8: Mając zawsze przed oczyma godzinę Sądu,
rozmiłowany w milczeniu wylewałeś gorzkie łzy, czcigodny Efremie,
czynem uczyłeś spełniać dobre uczynki, przeto, ojcze całego
świata, ospałych skłaniasz do przemiany swego myślenia.

29 Przeniesienie relikwii św. męczennika Ignacego Teofora.

Troparion, ton 4: Jako uczestnik powołania apostołów.

Kontakion, ton 4: Ze Wschodu zabłysnął i całe stworzenie
oświecił nauką, okrył się chwałą męczeństwa noszący w sercu
Boga boski Ignacy.

30 Św. męczennika Hipolita, kapłana rzymskiego. Św. ojców naszych
i wielkich hierarchów Bazylego Wielkiego, Grzegorza Teologa i Jana
Chryzostoma.

Troparion, ton 4: Równi w godności apostołom i świata nauczyciele,
módlcie się do Władcy wszystkich, aby dał światu pokój i naszym
duszom wielkie miłosierdzie.

Kontakion, ton 2: Świętych i głoszących Boga kaznodziei, szczyt
nauczycieli, przyjąłeś do rozkoszy swoich dóbr i odpoczynku,
Panie, przyjąłeś bowiem ich trudy i śmierć bardziej niż wszelkie
ofiary, jedyny wysławiający swoich świętych.

31 Św. męczenników Cyrusa i Jana, cudotwórców i lekarzy darmo
leczących.

Troparion, ton 5: Cuda Twoich świętych dałeś nam, Chryste Boże,
jako mur niepokonany. Dzięki ich modlitwom rozprosz zamysły
niewiernych, umocnij swój Kościół, Ty, jedyny dobry i Przyjaciel
człowieka.

Kontakion, ton 3: Z łaski Bożej otrzymaliście, święci, dar
czynienia cudów, nieustannie dokonujecie wspaniałych czynów,
dzięki niewidzialnej operacji odcinacie wszystkie żądze nasze,
mądry w Bogu Cyrusie ze sławnym Janem, jesteście bowiem Bożymi
lekarzami.

MIESIĄC LUTY

1 Przedświęcie Spotkania Pana, Boga i Zbawiciela naszego Jezusa
Chrystusa. Św. męczennika Tryfona.

Troparion przedświęcia, ton 1: Niebieski chór aniołów z nieba
schylił się ku ziemi, i widzi pierworodnego wszystkiego stworzenia,
jako niemowlę, niesionego do świątyni przez swą dziewiczą Matkę
i Jemu z nami śpiewa przedświąteczną pieśń.

Kontakion, ton 6: Z Ojcem było niewidzialne Słowo, które teraz
stało się cieleśnie widzialne, bowiem w niewymowny sposób
narodziło się z Dziewicy i jest podawane na ręce starcu kapłanowi.
Pokłońmy się temu prawdziwemu Bogu naszemu.

2 SPOTKANIE PANA, BOGA I ZBAWICIELA NASZEGO JEZUSA CHRYSTUSA.

Troparion, ton 1: Raduj się, Łaski Pełna Bogurodzico Dziewico,
bowiem z Ciebie zajaśniało Słońce Sprawiedliwości, Chrystus Bóg
nasz, oświecający znajdujących się w ciemnościach. Wesel się i
Ty, Starcze sprawiedliwy, który wziąłeś w swoje ramiona
Wyzwoliciela dusz naszych, dającego nam zmartwychwstanie.

Kontakion, ton 1: Łono dziewicze uświęciłeś zrodzeniem Twoim i
pobłogosławiłeś ręce Symeona jako sługi, a teraz zbawiłeś i
nas, Chryste Boże. Ukróć spory wśród ludzi i umocnij lud Twój,
który umiłowałeś, Jedyny Przyjacielu człowieka.

3 Poświęcie Spotkania. Św. sprawiedliwego Symeona i Anny Prorokini.
Św. równego apostołom Mikołaja, arcybiskupa Japonii.

Troparion święta:

Kontakion Symeona, ton 4: Starzec przyjąwszy na ręce Chrystusa, Pana
i Stworzyciela, modli się, żeby dzisiaj został uwolniony z więzów
tego przemijającego życia.

Troparion, ton 4: Apostołom równy i współtronujący z nimi, wierny
sługo Chrystusowy i mądry w Bogu, wybrana fletnio Bożego Ducha,
naczynie przelewającej się miłości Chrystusa, biskupie równy
apostołom, módl się do Życiodajnej Trójcy za całą swoją
owczarnię o za świat cały.

4 Poświęcie Spotkania. Św. ojca naszego Izydora z Peluzjum.

Troparion, ton 8: W Tobie, ojcze, doskonale zachowało się.

Kontakion, ton 4: W Tobie, wielce sławny Izydorze, Kościół zyskał
drugą zorzę, i oświecany Twoich słów błyskawicami woła do
Ciebie: Raduj się, pełen błogosławieństw, mądry w Bogu.

5 Poświęcie Spotkania. Św. męczennicy Agaty. Ikony Matki Bożej
„Odzyskanie Zaginionych”.

Troparion, ton 4: Owieczka Twoja, Jezu, Agata.

Kontakion, ton 2: Niechaj upiększy się dzisiaj Kościół purpurą
sławną, umoczoną w czcigodnej krwi Agaty męczennicy, wołając:
Raduj się, chwało Katanii.

Troparion o ikonie, ton 7: Raduj się, Łaski Pełna, Bogurodzico
Dziewico, która nosiłaś w swych objęciach przedwieczne Dziecię i
Boga. Módl się do Niego, aby dał światu pokój i duszom naszym
zbawienie. Syn bowiem mówi Tobie, Matko Boża, że wszystkie prośby
Twoje spełni ku dobremu. Przeto i my przypadając błagamy Ciebie i
nadzieję składamy w Tobie, abyśmy nie zginęli, imię Twoje
wyznajemy, Ty bowiem jesteś, Władczyni, odzyskaniem zaginionych.

6 Zakończenie święta Spotkania Pańskiego. Św. ojca naszego
Bukolosa, biskupa Smyrny. Św. ojca naszego patriarchy Focjusza,
równego apostołom i wyznawcy.

Troparion o Bukolosie, ton 4: Przez prawdziwość Twych czynów.

Kontakion o Bukolosie, ton 6: Przewodniku mądrości, źródło
inteligencji wychowawco niemądrych, obrońco ubogich, wzmocnij, poucz
serce moje, Panie, daj mi słowo, o Słowo Ojca. Oto bowiem nie mogę
powstrzymać ust swoich, by nie wołać do Ciebie: Pełen litości,
ulituj się nade mną.

Troparion o Focjuszu, ton 1: Będąc jaśniejącym światłem
Mądrości ukrytej w Bogu i obrońcą Prawosławia okazanym z wysoka,
o błogosławiony Focjuszu, błogosławiona ozdobo patriarchów,
odrzuciłeś nowe chełpliwe herezje, wyrwij i nas z wszelkich
błędów, światłości świętych Kościołów, i strzeż nas
nienaruszonymi, ojcze nasz.

Kontakion o Focjuszu, ton 1: Raduj się, prawosławnych światłości,
Kościołów weselny oblubieńcze i przewodniku. Raduj się, ostry
mieczu obosieczny na niesławnych wrogów, o Focjuszu, po trzykroć
błogosławiony mówco wspaniały.

7 Św. ojca naszego Parteniosa, biskupa Lampsaku.

Troparion, ton 4:

Kontakion, ton 3: Otrzymałeś od Boga łaskę czynienia cudów,
mądry w Bogu kapłanie Parteniosie, cudotwórco noszący w sercu
Boga, wszystkich wiernych uwalniałeś od namiętności, wyganiałeś,
ojcze, złe duchy, dlatego wszyscy Ciebie wysławiamy jako wielkiego
sługę łaski Bożej.

8 Św. wielkiego męczennika Teodora Dowódcy. Św. proroka
Zachariasza, widzącego sierp.

Troparion, ton 4: W prawdziwym wojsku niebieskiego Króla i Dowódcy
wspaniałym byłeś bojownikiem, Teodorze, mądrze bowiem walczyłeś
orężem wiary, pokonałeś legiony szatańskie i okazałeś się
zwycięskim bojownikiem. Dlatego zawsze Ciebie z wiarą uwielbiamy.

9 Św. męczennika Nicefora.

Troparion, ton 4:

Kontakion, ton 3: Uskrzydlony miłością do Chrystusa i Jego
chwalebny krzyż wziąwszy na ramiona, udaremniłeś podstępy
szatana, zmagałeś się aż do śmierci, dlatego jesteś wojownikiem
za prawdę, sługo łaski Bożej.

10 Św. męczennika Charlamposa biskupa.

Troparion, ton 4: Niewzruszoną kolumną Chrystusowego Kościoła i
nigdy niegasnącą pochodnią dla całego świata stałeś się pełen
mądrości Charalamposie, zabłysnąwszy na cały świat dzięki
męczeństwu, rozpędziłeś diabelskie ciemności bałwochwalstwa,
dlatego z ufną śmiałością módl się do Chrystusa, byśmy
otrzymali zbawienie.

Kontakion, ton 8: Upodobniwszy się do Chrystusa przez łaskę
kapłaństwa, chwalebny Chralamposie, wspaniale ozdobiłeś Kościół
godnymi czci cierpieniami, które mężnie podjąłeś dla Chrystusa:
Raduj się, niezłomny Chralamposie, chwalebna pochodnio dla całego
świata, jasno świecąca po krańce ziemi.

11 Św. męczennika Błażeja, biskupa Sebasty.

Troparion, ton 4: Jako uczestnik powołania apostołów.

Kontakion, ton 2: Boża roślino, kwiecie niewiędnący, gałązko
bardzo urodzajna krzewu Chrystusowego, noszący w sercu Boga
Błażeju, napełnij swą radością świętujących Twoje
wspomnienie, modląc się nieustannie za nami wszystkimi.

12 Św. ojca naszego Melecjusza, arcybiskupa Antiochii.

Troparion, ton 4: Przez prawdziwość Twych czynów.

Kontakion, ton 6: Lękając się Twojej duchowej odwagi, unika Ciebie
odstępca Macedoniusz, my zaś Twoi czciciele z miłością biegniemy
do Ciebie, przynosząc ofiarę swych modlitw. Współmieszkańcu
aniołów, Melecjuszu, ognisty mieczu Chrystusa Boga naszego,
ścinający wszelką bezbożność, latarnio wszystko oświecająca,
pieśniami Ciebie sławimy.

13 Św. ojca naszego Martyniana.

Troparion, ton 8: Potokami łez ugasiłeś, błogosławiony, płomień
pokus, uśmierzając bałwany morskie i poskramiając dzikie
zwierzęta, wołałeś: Wywyższony jesteś, Wszechmocny, bowiem
wyrwałeś mnie z ognia i burzy.

Kontakion, ton 2: Jako wypróbowanego szermierza prawości,
czcigodnego z własnego wyboru bojownika, niezłomnego mieszkańca i
świadka pustyni pieśniami godnie wysławiajmy zawsze chwalebnego
Martyniana, bowiem podeptał On węża.

14 Św. ojca naszego Auksencjusza. Odejście św. ojca naszego
Konstantyna Filozofa, w zakonie Cyryla, Nauczyciela Słowian.

Troparion, ton 1: Pustyni mieszkańcem i w ciele aniołem.

Kontakion, ton 2: Gdy posiadłeś cnotę wstrzemięźliwości i
uśpiłeś cielesne pożądania, karmiłeś się tylko wiarą i
wzrastałeś jak rajskie drzewo życia, wielce błogosławiony Tarasy,
święty ojcze nasz.

Troparion, ton 4: Od dzieciństwa gorliwie mądrość uczyniłeś
swoją siostrą, głosicielu Boga, widząc ją jaśniejącą jako
czystą Dziewicę, wziąłeś ją do siebie. Ozdobiłeś nią, jak
naszyjnikiem z drogocennych kamieni, swoją duszę i rozum. Stałeś
się jak drugi Cyryl mądry umysłem i sławny imieniem.

Kontakion, ton 2: Niewzruszoną i natchnioną przez Boga nauką,
błogosławiony Cyrylu, jak błyszczącymi gwiazdami świat
oświecasz. Jak błyskawica obszedłeś świat, rozsiewając słowo
Boże na zachodzie, północy i południu i rozjaśniając świat
cudami.

15 Św. apostoła Onezyma.

Troparion, ton 3: Święty apostole Onezymie, módl się do
miłosiernego Boga, aby odpuszczenie grzechów dał duszom naszym.

Kontakion, 4: Jak błyskawica zajaśniałeś dla wszechświata,
wysyłając promienie od słońca, jaśniejącego Pawła, który
świat napełnił światłem, dlatego Ciebie, chwalebny Onezymie,
czcią otaczamy.

16 Św. męczenników Pamfiliusza kapłana i Jego towarzyszy.

Troparion, ton 4: Męczennik Twój, Panie, Pamfiliusz,.

Kontakion, ton 4: Znajdując się w obliczu bliskich strasznych
męczarni, wspaniali Pańscy zapaśnicy bez lęku w duszy z radością
je podjęli, nie dbając o ciało, dlatego dostąpili nieśmiertelnej
chwały i modlą się za nami, wychwalającymi wielkie ich dokonania.

17 Św. wielkiego męczennika Teodora Tyrona (Rekruta).

Troparion, ton 2: Wielkie są czyny dokonane przez wiarę! Oto
pośrodku ognia, jakby na spokojnej wodzie, cieszył się św.
męczennik Teodor, spalając się bowiem w ogniu, jako słodki chleb
na całopalną żertwę Trójcy Świętej się ofiarował. Dla Jego
modlitw, Chryste Boże, zbaw dusze nasze.

Kontakion, ton 8: Wiarę Chrystusową, jako pancerz, przyjąwszy
głęboko do serca, zniszczyłeś wrogie potęgi, wielki szermierzu, i
otrzymałeś na wieki niebieską koronę, Teodorze, jako zwycięzca.

18 Św. ojca naszego Leona, papieża rzymskiego

Troparion, ton 8: Przewodniku Prawosławia, nauczycielu pobożności.

Kontakion, ton 3: Zasiadając na katedrze kapłaństwa i natchnionymi
przez Boga prawdami o Trójcy Świętej zamykając paszcze lwom
duchowym, na swą owczarnię wylałeś, sławny, świetliste promienie
poznania Boga, dlatego okryłeś się sławą, jako wspaniały sługa
Bożej łaski.

19 Św. apostoła Archippa.

Troparion, ton 3: Święty apostole Archippo, módl się do
miłosiernego Boga, aby odpuszczenie grzechów dał duszom naszym.

Kontakion, ton 4: Dla Kościoła jesteś jakby ogromną gwiazdą,
która go oświeca promieniami Twych cudów, dlatego wołamy do
Ciebie, Archippo: Ochraniaj nas, czczących z wiarą pamięć Twoją.

20 Św. ojca naszego Leona, biskupa Katany.

Troparion, ton 4: Przez prawdziwość Twych czynów.

Kontakion, ton 8: W Tobie, święty Leonie, Kościół ma ogromną
pochodnię świecącą bardziej niż słońce, zachowaj go zwycięskim
dzięki swoim modlitwom, niewzruszonym przez żadne herezje i nie
mającym skazy, bowiem jesteś, błogosławiony, godnym nieustannej
pamięci.

21 Św. ojca naszego Tymoteusza z Symbolów. Św. ojca naszego
Eustatiosa, arcybiskupa Antiochii.

Troparion, ton 4: Boże ojców naszych, który postępujesz z nami.

Kontakion, ton 8: Kościół wysławia was w pieśniach jako
nauczycieli cnót i ozdoby biskupów. Dzięki swoim modlitwom dajcie
czczącym Was z miłością, umocnienie w cnotach i wolność od
zgorszeń, jako niezwyciężeni.

22 Znalezienie czcigodnych relikwii św. męczenników w Eugenios,
dzielnicy Konstantynopola.

Troparion, ton : Męczennicy Twoi, Panie.

23 Św. męczennika Polikarpa, biskupa Smyrny.

Troparion, ton 4: Jako uczestnik powołania apostołów.

Kontakion, ton 4: Pobożnie żyłeś jako biskup.

24 Pierwsze i drugie odnalezienie czcigodnej głowy św. chwalebnego
Proroka, Poprzednika i Chrzciciela Jana.

Troparion, ton 4: Z głębi ziemi zajaśniała Głowa Poprzednika,
wysyłając wiernym promienie niezniszczalności i uzdrowienia. Na
wysokości gromadzi mnóstwo aniołów, na dole zwołuje rodzaj
ludzki, by jednogłośnie oddać chwałę Chrystusowi Bogu.

Kontakion, ton 2: Proroku Boży i Poprzedniku Łaski! Głowę Twoją
jak najświętszy kwiat róży znalazłszy, otrzymujemy zawsze
uzdrowienia, bowiem znowu, jak przedtem, głosisz światu pokutę.

25 Św. ojca naszego Tarasa, patriarchy Konstantynopola.

Troparion, ton 8: Przewodniku Prawosławia, nauczycielu pobożności.

Kontakion, ton 2: Gdy posiadłeś cnotę wstrzemięźliwości i
uśpiłeś cielesne pożądania, karmiłeś się tylko wiarą i
wzrastałeś jak rajskie drzewo życia, wielce błogosławiony Tarasy,
święty ojcze nasz.

26 Św. Porfiriusza, arcybiskupa Gazy.

Troparion, ton 4: Przez prawdziwość Twych czynów.

Kontakion, ton 2: Świętymi zwyczajami Twymi upiększony, szatą
kapłaństwa jesteś opromieniony, błogosławiony i mądry w Bogu
Porfiriuszu, ozdobiony sławą uleczeń, módl się nieustannie za
nami wszystkimi.

27 Św. ojca naszego i wyznawcy Prokopa Dekapolity.

Troparion, ton 8: Potokami łez Twoich użyźniłeś niepłodną
pustynię.

28 Św. ojca naszego i wyznawcy Bazylego, towarzysza św. Prokopa.

Troparion, ton 1: Pustyni mieszkańcem i w ciele aniołem.

29 Św. ojca naszego Kasjana Rzymianina.

(Jego pamięć czcimy co cztery lata).

MIESIĄC MARZEC

1 Św. męczennicy Eudokii. Ikony Matki Bożej „Nieoczekiwana
Radość”.

Troparion, ton 8: Prawością umysłu kierując się w swym
postępowaniu, porzucając nietrwałość, piękno światowe i
doczesność, rzuciłaś się w objęcia miłości Chrystusowej jako
uczennica Słowa, niedozwolone swoje upodobania opanowałaś postem,
mozolnym wysiłkiem zwyciężyłaś wroga, dlatego zasłużyłaś u
Chrystusa na podwójną koronę, chwalebna Eudokio, czcigodna wielka
męczennico, módl się do Chrystusa o zbawienie dusz naszych.

Kontakion, ton 4: W zapasach swoich walczyłaś przepisowo, pełna
chwały, a uczęszczających do Twojej świątyni i po śmierci
uświęcasz potokiem cudów, w świątecznym nastroju prosimy Ciebie,
czcigodna męczennico Eudokio, o uwolnienie od słabości duchowych i
otrzymanie łaski cudów.

Troparion o ikonie, ton 4: Dzisiaj wierni ludzie duchowo świętują,
wysławiając gorliwą Wspomożycielkę rodu chrześcijańskiego i
przypadając do przeczystej Jej ikony tak wołamy: O,
najmiłosierniejsza Władczyni Bogurodzico, daj nam nieoczekiwaną
radość, obciążonym grzechami i licznymi smutkami, wybaw nas z
wszelkiego zła, modląc się do Syna twego, Chrystusa Boga naszego,
aby zbawił dusze nasze.

2 Św. męczennika Teodota, biskupa Kyrenii na Cyprze. Ikony Matki
Bożej „Władczyni”.

Kontakion, ton 3: Morze pogaństwa okryłeś wstydem, prawdziwą
wiarą zadałeś cios bałwochwalstwu; stałeś się całopalną dla
Boga ofiarą, przeto jak rosą pokryłeś świat cudami, święty
biskupie Teodocie, módl się do Chrystusa Boga o wielkie dla nas
miłosierdzie.

Troparion o ikonie, ton 4: Miasta Syjon poszukując pod Twoją
opieką, Dziewico czysta, dzisiaj przybiegamy i nikt nas nie pokona,
bowiem nie ma miasta silniejszego od miasta Bożego i nie ma innej
twierdzy, jak miłosierdzie Władczyni Dziewicy.

3 Św. męczenników Eutropiosa, Kleonika i Bazyliszka.

Kontakion, ton 1: Trzech męczenników przed wielu ludźmi w
cierpieniach wyznało wiarę w Najświętszą Trójcę. Świętując
dzisiaj ich święte i zbawienne dla świata wspomnienie, z wiarą ich
wysławiajmy.

4 Św. ojca naszego Gerasima z brzegów Jordanu.

Kontakion, ton 4: Rozpalony miłością z góry, surowość pustyni
nad Jordanem wolałeś bardziej niż wszystko, co rozkoszne na
świecie, dlatego lew był ci posłuszny, ojcze, aż do śmierci, i
pogrążony w żalu na Twym grobie zakończył życie, tak Bóg Ciebie
wysławił. Modląc się do Niego, pamiętaj o nas, ojcze Gerasimie.

5 Św. męczennika Konona.

Kontakion, ton 3: Anielską czystość na ziemi zachowując, masz
zaszczyt przebywać w towarzystwie aniołów, rodziców
doprowadziłeś do poznania Chrystusa, i wyznając wiarę w Boga w
Trójcy jedynego, w cierpieniach krew swoją przelałeś, męczenniku
Kononie, módl się nieustannie do Niego za nami wszystkimi.

6 Św. 42 Męczenników w Amorium. Częstochowskiej ikony Matki Bożej
„Matka Słowa”. Ikony Matki Bożej „Niebo Pełne Łask”.

Troparion, ton 1: Męczennicy Twoi, Panie.

Troparion o ikonie Częstochowskiej, ton 4: Niezwyciężone
Zwycięstwo, Władczyni Częstochowska, z dawna o nas troszcząca się
i chroniąca przyszłe zbawienie, przez pokutę uczyń nas nowym ludem
niebieskiego Króla.

Troparion o ikonie „Niebo pełne łask”, ton 6: Jakże nazwiemy,
Ciebie, Łaski Pełna? Niebem, bowiem zajaśniało z Ciebie Słońce
Sprawiedliwości. Rajem, bowiem z Ciebie wyrósł niezniszczalny
kwiat. Dziewicą, bowiem pozostałaś nienaruszona. Czystą Matką,
bowiem trzymałaś w Twych świętych ramionach Syna, Boga wszystkich.
Módl się do Niego, aby zbawił dusze nasze.

Kontakion, ton 2: Wojowników za wiarę, którzy na nowo zabłysnęli,
dla Chrystusa z oddaniem cierpiących, girlandami pochwał
zasłużenie wszyscy uwieńczmy, bowiem modlą się do Chrystusa za
nami jako baszty i strażnicy krajów chrześcijańskich.

7 Św. męczenników Bazylego, Efrema i innych biskupów Chersonu.

Kontakion, ton 2: Nadszedł dzień pełen światła, w którym
obchodzimy święto pasterzy chwalebnie pełniących biskupią
służbę w Chersonie, cierpiących za owczarnię Chrystusa. Święci
biskupi męczennicy, módlcie się do Zwierzchnika pasterzy,
Chrystusa, by zaliczył nas do owiec stojących po prawej stronie,
byśmy do Was wołali: Radujcie się, święci ojcowie, bowiem swoją
krew dla Chrystusa przelaliście.

8 Św. ojca naszego i wyznawcy Teofilakta, metropolity Nikomedii.

Troparion ton 6: W ukryciu żyłeś, pełen chwały, ale Chrystus
Ciebie ujawnił jak światło na świeczniku dostępnym tylko rozumowi
i wręczył Ci księgi nauk pochodzących od Ducha Świętego,
oświeć nimi i nas, święty Teofilakcie.

Kontakion ton 2: Jesteś świecznikiem świecącym po krańce ziemi
święty Teofilakcie, nauczając o Słowie współistotnym Ojcu i
Duchowi opromieniłeś świętych ojców soboru i stałeś się miłym
Najświętszej Trójcy, stojąc przed Nią, módl się nieustannie za
nami wszystkimi.

9 Św. 40 Męczenników z Sebasty.

Troparion, ton 1: Dla cierpień świętych, jakie za Ciebie znieśli,
daj się ubłagać, Panie, Przyjacielu człowieka, i ulecz wszystkie
boleści nasze, modlimy się, Przyjacielu człowieka.

Kontakion, ton 6: Wojsko ziemskie zostawiając, przyłączyliście
się w niebie do Pana, czterdziestu męczenników Pańskich, bowiem
przeszliście przez ogień i wodę, błogosławieni, słusznie
otrzymaliście chwałę niebieską i mnóstwo koron.

10 Św. męczennika Kodrata i Jego towarzyszy.

11 Św. ojca naszego Sofroniusza, patriarchy Jerozolimy.

Kontakion, ton 8: Trudząc się nadzwyczaj gorliwie o sprawy Boże i
otwierając usta pełne sprawiedliwych nakazów, kładąc dobre
fundamenty Kościoła mające oparcie w istniejących tam wspólnotach
mniszych, najmądrzejszy z patriarchów Sofroniuszu Jerozolimski,
głosiłeś wobec całego świata pełne mądrości nauki, pouczeni
nimi wołamy do Ciebie: Raduj się, chlubo prawosławnych.

12 Św. ojca naszego i wyznawcy Teofana. Św. Grzegorza, papieża
rzymskiego

Troparion o Teofanie, ton 5: Wstrzemięźliwością życie ozdobiłeś
i umartwieniem członków ciała udaremniłeś podstępy wroga, ojcze
Teofanie, odszedłeś do Boga jako uhonorowany uczestnik życia
wiecznego. Módl się nieustannie o miłosierdzie dla dusz naszych.

Kontakion o Teofanie, ton 2: Olśniony z wysokości przez Boga
opuściłeś pospiesznie zgiełk tego świata i żyjąc w samotności,
otrzymałeś moc czynienia cudów, i zaszczyt prorokowania, a
zostawiłeś żonę i bogactwo.

Troparion o Grzegorzu, ton 2: Z łaski otrzymanej z góry od Boga i
Jego mocą umacniany, sławny Grzegorzu, wybrałeś drogę Ewangelii.
Dlatego Chrystus nagrodził Twoje trudy, błogosławiony, módl się
do Niego o zbawienie dusz naszych.

Kontakion o Grzegorzu, ton 3: Byłeś pasterzem podobnym do Wielkiego
Pasterza owiec Chrystusa, zastępy mnichów kierując do niebieskiej
zagrody, ojcze Grzegorzu, w ten sposób owczarnię Chrystusa
nauczyłeś Jego przykazań, teraz z nią się weselisz i radujesz w
niebieskich przybytkach.

13 Przeniesienie relikwii św. ojca naszego Nicefora, patriarchy
Konstantynopola.

Kontakion, ton 1: Zastęp patriarchów pochwalnymi pieśniami czci
świetlane Twoje wspomnienie, sławny Niceforze, przyjął bowiem do
swego grona duszę Twoją po śmierci. Dlatego dzisiaj uwielbiony
Kościół wysławiając Chrystusa, sławi wyjątkowego Przyjaciela
człowieka.

14 Św. ojca naszego Benedykta.

Kontakion, ton 6: Wzbogacony zostałeś łaską Bożą, czynami
poświadczyłeś swoje powołanie, Benedykcie, wybrańcu Chrystusa
Boga, za modlitwy i posty przepełniony jesteś darami Ducha Bożego,
byłeś lekarzem chorych, odpędzałeś wrogów i szybko wstawiasz
się za duszami naszymi.

15 Św. męczenników Agapiosa i sześciu Jego towarzyszy.

16 Św. męczenników Sabinusa Egipcjanina i Papiasza.

Kontakion, ton 2: Bożą rośliną, niewiędnącym kwiatem, gałązką
przynoszącą owoc obfity jesteś, noszący w sercu Boga Sabinusie,
radością swoją napełnij świętujących z wiarą Twoje wspomnienie
i módl się ciągle za nami wszystkimi.

17 Św. ojca naszego Aleksego, Człowieka Bożego.

Troparion, ton 4: Osiągnąłeś wysoki stopień cnoty i oczyściwszy
swój umysł zdobyłeś szczyt pragnień, wygaszeniem namiętności
ozdobiłeś swe życie. Zachowując szczerze nadzwyczajne posty i
trwając na modlitwie jak anioł, zajaśniałeś w świecie jak
słońce, człowieku Boży, święty Aleksy.

Kontakion, ton 2: Dom swoich rodziców uważając za cudzy,
zamieszkałeś w nim jako żebrak, a otrzymawszy po śmierci wieniec
chwały stałeś się na ziemi nadzwyczajnym, Aleksy święty
człowieku Boży, jesteś radością dla aniołów i ludzi.

18 Św. ojca naszego Cyryla, patriarchy jerozolimskiego.

Kontakion, ton 1: Bożymi natchnieniami wypowiadanymi swoimi ustami
oświeciłeś, mądry Cyrylu, swych ludzi: cześć oddawać Trójcy
Najświętszej nierozdzielnej co do natury, posiadającej zaś Trzy
oddzielne Osoby. Dlatego z radością obchodzimy Twoje bardzo święte
wspomnienie, mając Ciebie za pośrednika przed Bogiem.

19 Św. męczenników Chryzanta i Darii. Św. księżnej Zofii
Słuckiej.

Troparion o księżnej, ton 6: Błogosławiona matko Zofio,
niezniszczalnością relikwii i jaśnieniem cudów uczcił Ciebie
Bóg, wspominając Twoje sprawiedliwe życie modlimy się do Ciebie,
abyś wyprosiła zdrowie dla ciał naszych i dla dusz zbawienie.

20 Św. ojców naszych mnichów zabitych w monasterze św. Saby.

Kontakion, ton 4: Wzgardziliście otwarcie przyjemnościami ziemskimi
i nietrwałymi, wybraliście życie na pustyni, odrzuciliście piękno
tego świata i pokarm doczesny, dlatego, wielce błogosławieni,
jesteście zaszczyceni przebywaniem w królestwie niebieskim, gdzie
radujecie się razem z chórami męczenników i ascetów. Świętując
Wasze wspomnienie, gorliwie Was błagamy: Uwolnijcie nas od
nieszczęść, święci ojcowie.

21 Św. Jakuba, wyznawcy, biskupa Katany.

22 Św. męczennika Bazylego, kapłana Kościoła w Ancyrze.

Kontakion, ton 8: Pięknie biegu dokonałeś i wiarę ustrzegłeś,
męczenniku i kapłanie Bazyli, dlatego zaszczycony zostałeś
wieńcem męczeństwa i okazałeś się niewzruszoną kolumną
Kościoła przez wyznanie Syna współwiecznego z Ojcem i z Duchem,
Trójcę nierozdzielną, którą błagaj o uwolnienie od nieszczęść
swoich czcicieli, byśmy mogli wołać do Ciebie: Raduj się, mądry w
Bogu Bazyli.

23 Św. męczennika Nikona i Jego towarzyszy.

24 Przedświęcie Zwiastowania Najświętszej Bogurodzicy. Św. ojca
naszego Zachariasza. Św. ojca naszego Artemona, biskupa Seleucji.

Troparion, ton 4: Dzisiaj już świętujmy z weselem początek
powszechnej radości, oto Gabriel przychodzi, przynosząc Dziewicy
dobrą nowinę, z bojaźnią i zdumieniem do Niej woła: Raduj się,
Łaski Pełna, Pan z Tobą!

Kontakion, ton 8: Dla nas wszystkich zrodzonych z ziemi, Bogurodzico
Dziewico, Ty jesteś początkiem zbawienia naszego, bowiem sługa
Boży, wielki dowódca Gabriel, został posłany z nieba, aby przed
Tobą stanąć i przynieść Ci radosną wieść: Raduj się,
Oblubienico Dziewicza.

25 ZWIASTOWANIE NAJŚWIĘTSZEJ BOGURODZICY WŁADCZYNI NASZEJ I ZAWSZE
DZIEWICY MARYI.

Troparion, ton 4: Dzisiaj zbawienia naszego początek i odwiecznej
objawienie tajemnicy, Syn Boży staje się Synem Dziewicy i Gabriel
łaskę zwiastuje. Przeto i my wraz z nim Bogurodzicy zaśpiewajmy:
Raduj się, Łaski Pełna, Pan z Tobą!

Kontakion, ton 8: Tobie, Zwycięskiej Hetmance, wybawieni od złego
dziękczynne ślemy modły, Bogurodzico. Ty, która masz moc
niezwyciężoną, od wszelkich uwolnij nas bied, abyśmy wołali do
Ciebie: Raduj się, oblubienico dziewicza!

26 Św. Archanioła Gabriela.

Troparion, ton 4: Wojsk niebieskich arcystratedzy.

Kontakion, ton 8: Chwalebny sługo i orędowniku, arcystrategu
Gabrielu, Ty jesteś posłany przez najchwalebniejszą i czcigodną,
wszystko tworzącą, nie dającą się wyjaśnić słowami i
wzbudzającą szacunek Trójcę, módl się teraz ciągle o uwolnienie
nas z wszelkich nieszczęść i udręk, byśmy mogli wołać do
Ciebie: Raduj się, opiekunie sług Twoich.

27 Św. męczennicy Matrony z Tessalonik.

28 Św. Stefana Cudotwórcy. Św. ojca naszego Hilariona Młodszego.

29 Św. ojców naszych Marka, biskupa Aretuzy, Cyryla diakona i innych
zamęczonych za Juliana Apostaty.

30 Św. ojca naszego Jana Klimaka.

Troparion, ton 1: Pustyni mieszkańcem i w ciele aniołem.

Kontakion, ton 1: Podając pouczenia ze swojej książki jako zawsze
świeże owoce, sprawiasz, mądry Janie, przyjemność sercom, które
ich uważnie słuchają, „Drabina” bowiem prowadzi dusze Twoich
czcicieli z ziemi ku niebieskiej i wiecznie trwającej chwale.

31 Św. męczennika Hipacego Cudotwórcy, biskupa Gangres.

MIESIĄC KWIECIEŃ

1 Św. matki naszej Marii Egipskiej.

Troparion, ton 8: W Tobie, matko, doskonale zachowało się.

Kontakion, ton 4: Uniknąwszy mroków grzechu, oświecając swoje
serce światłem pokuty, przyszłaś, chwalebna Mario, do Chrystusa,
bowiem wzięłaś sobie za orędowniczkę nieskalaną i świętą Jego
Matkę, dlatego dostąpiłaś odpuszczenia grzechów i weselisz się
nieustannie z aniołami.

2 Św. ojca naszego Tytusa Cudotwórcy.

Kontakion, ton 4: Zostawiłeś zgiełk doczesny i w ciszy
przeszedłszy przez życie doszedłeś do Boga, mądry ojcze nasz
cudotwórco, czcigodny Tytusie.

3 Św. ojca naszego i wyznawcy Nikity igumena. Ikony Matki Bożej
„Niewiędnący Kwiat”.

Kontakion, ton 6: Życie i rozum niebiański zdobywszy, jaśniejesz
jak słońce światłością czynów, oświecając będących w
ciemności życia, ojcze Nikito, i prowadzisz wszystkich do Boga,
módl się nieustannie za nami wszystkimi.

Troparion o ikonie, ton 5: Raduj się, Oblubienico Boża, lasko
tajemna, kwiecie niewiędnący, który zakwitnął. Raduj się,
Władczyni, której radością napełniamy się i dziedziczymy życie.

4 Św. ojców naszych Józefa Hymnografa i Jerzego z góry Maleos.

Kontakion, ton 4: Nadzwyczaj obfitym źródłem czynów pokuty, dawcą
niekończącej się pociechy i otchłanią miłosierdzia jesteś,
święty Józefie, udziel nam na tym świecie łez bożej pokuty,
przez które przy Twojej pomocy otrzymamy od Boga pociechę.

5 Św. męczenników Teodula i Agatopoda, i ich towarzyszy.

6 Św. ojca naszego Eutychiosa, patriarchy Konstantynopola. Odejście
św. ojca naszego Metodego, Nauczyciela Słowian.

Troparion, ton 4: Przez prawdziwość Twych czynów.

Kontakion o Eutychiosie, ton 8: Wszyscy ludzie z wiarą śpiewający
pieśni, uczcijmy z miłością świętego Eutychiosa jako wielkiego
pasterza i kapłana, mądrego nauczyciela i pogromcę herezji, bowiem
On modli się do Pana za nami wszystkimi.

Troparion o Metodym, ton 4: Udziel, Chryste, swych niebieskich łask
świętującym uroczyście dzień zaśnięcia Twego biskupa, otwórz
więc podwoje królestwa, uwolnij od więzów wielu grzechów, za
pośrednictwem ojca naszego, Twego świętego ucznia.

Kontakion, ton 2: Wysławiajmy, ludzie, boskiego i wiernego Metodego i
uwielbiajmy z miłością wielkiego Pasterza Słowian, czcigodnego
sługę Najświętszej Trójcy, który zwyciężył herezje i modli
się za nami wszystkimi.

7 Św. ojca naszego Jerzego, biskupa Meliteny.

8 Św. apostołów Herodiona, Hermesa i innych, z siedemdziesięciu
uczniów Pana.

Kontakion, ton 2: Chrystusa jesteście chwalebnymi uczniami i
apostołami, święci Herodionie, Agabosie, Rufusie, Asynkrytosie,
Flegontosie i Hermesie; módlcie się nieustannie do Pana, aby
przebaczył grzechy śpiewającym wam.

9 Św. męczennika Eupsychiosa.

10 Św. męczenników Terencjusza, Pompejusza i ich towarzyszy.

Kontakion, ton 2: Dzisiaj nadeszło pełne szacunku wspomnienie
męczenników mądrego Terencjusza i Jego towarzyszy, rozweselając
wszystkich. Z miłością się zgromadźmy, aby otrzymać
wszechstronne uzdrowienie, bowiem Oni otrzymali od Boga łaskę
Świętego Ducha leczenia chorób dusz naszych.

11 Św. męczennika Antypasa, biskupa Pergamu w Azji.

Troparion, ton 4: Zniszczyłeś, Antypasie, fałsz bożków i
podeptałeś moc diabelską, przed zwalczającymi Boga odważnie
wyznałeś Chrystusa. Przeto zostałeś w niebie współmieszkańcem
aniołów, przynosząc Panu wszechrzeczy pochwały i za nami
dziękczynne modlitwy zanosisz, obdarzając łaską uzdrowienia.

Kontakion, ton 4: Tronów apostolskich i biskupów upiększeniem
byłeś, błogosławiony, męczeństwem wysławiłeś się i
zajaśniałeś jak słońce wszystkich oświecając, Antypasie
święty, rozpędziłeś bezbożnictwa głęboką noc. Przeto czcimy
Ciebie jako Bożego kapłana męczennika i dawcę uzdrowień.

12 Św. ojca naszego i wyznawcy Bazylego, biskupa Parios.

Kontakion, ton 2: Opromieniony światłością Najwyższego,
błogosławiony ojcze, oświecasz wszystkich, którzy z miłością
czczą Twoje chwalebne cierpienie, kapłanie i męczenniku Bazyli,
módl się za nami do Chrystusa Boga za nami wszystkimi.

13 Św. męczennika Artemona kapłana.

14 Św. ojca naszego i wyznawcy Marcina, papieża rzymskiego. Św.
męczenników wileńskich Antoniego, Jana i Eustachego.

Troparion o męczennikach, ton 4: Zaszczyty ziemskie i sławę
odrzuciliście, mężni i czcigodni cierpiętnicy, ze względu na
wiarę mężnie i odważnie męki przecierpieliście, na śmierć
siebie wydając za Władcę, Życie wszystkich. Przeto i Chrystus
chwalebnymi kolumnami obłoków z niebios Was oświecił i koronami
chlubnymi z tronu chwały uwieńczył. Stojąc przed Nim z aniołami
módlcie się o zbawienie dusz naszych.

Inny troparion, ton 4: Z niepłodnego korzenia wyrośliście jako
gałązki prawosławnej wiary, wielce błogosławieni, okazując się
pierwszymi męczennikami, bowiem nie ulękliście się gniewu złego i
niegodnego księcia, który kazał wam wyrzec się Chrystusa. Przeto
korony męczeńskie przyjęliście i z aniołami stoicie przed tronem
Władcy, błogosławieni, módlcie się za nami, prawosławnie
czczącymi pamięć Waszą.

Kontakion, ton 3: Oszustwo ojców porzuciwszy, przyprowadzeni
zostaliście Chrystusowi, święci, gorliwie i mężnie stając do
śmierci. Przeto zaiste otrzymaliście oznaki zwycięstwa, za
wszystkimi do Władcy naszego nieustannie modląc się.

15 Św. apostołów Arystarcha, Pudensa i Trofima, z siedemdziesięciu
uczniów Pana.

Kontakion, ton 4: Nadeszła oto chwalebna uroczystość apostołów,
napełniająca Światłością i rozpędzająca mroki grzechu tych,
którzy wołają: Ukazała się Światłość i nadeszło wybawienie.

16 Św. męczennic Agapii, Ireny i Chionii.

Kontakion o Irenie, ton 4: Duszę swoją, Ireno, mocno wiarą
uzbroiłaś, na oczach wszystkich zawstydziłaś Złego i do Chrystusa
przyprowadziłaś niezliczoną ilość ludzi, błogosławiona, odziana
w purpurę utkaną z krwi radujesz się z aniołami.

17 Św. męczennika Symeona z Persji. Św. Akacjusza, biskupa
Meliteny.

18 Św. ojca naszego Jana, ucznia św. Grzegorza Dekapolity.

Kontakion, ton 4: Wstrzemięźliwością, ojcze, ozdobiłeś życie i
umartwiłeś ciało, dlatego i zwyciężyłeś napaści wroga,
błogosławiony, i przeszedłeś do Boga do życia na zawsze wolnego
od smutku, jako zasłużony spadkobierca, święty Janie, módl się
do Niego o zbawienie nasze.

19 Św. ojca naszego Jana Palaiolaurity.

20 Św. ojca naszego Teodora Włosiennicy. Św. męczennika Gabriela
Zabłudowskiego.

Kontakion, ton 4: Życie Twoje było zadziwiające, mądry ojcze
Teodorze, bardziej zmieniłeś świat łachmanami z włosia niż
królewskimi skarbami. Dlatego otrzymałeś szatę niebiańską, módl
się za nami bez przerwy, czcigodny.

Troparion, ton 5: Święte dziecko Gabrielu, ty za przebitego dla nas
zostałeś przebity przez złych i wytoczyłeś swoją krew za nas,
całe swoje ciało wydałeś na wypłynięcie krwi z okrutnych ran,
teraz zaś w chwale wiecznej z Nim się weselisz, przeto wspominaj tam
i nas, tutaj ciebie czczących, prosząc o zdrowie dla ciał i o
zbawienie dla naszych dusz.

Kontakion, ton 5: W chronionej przez Boga wsi Zwierki zrodzony
męczenniku Chrystusowy Gabrielu, tam spędziłeś swoje młode lata,
tam z domu ojcowskiego zostałeś podstępnie porwany przez złych
ludzi i wszystkie męki po kolei przecierpiawszy, zamieszkałeś w
ojczyźnie niebieskiej. Zachowaj nas od wszelkich napaści i trosk, a
także ubłagaj, prosimy Ciebie, abyśmy i my otrzymali Twoje wieczne
dziedzictwo.

21 Św. męczennika Januarego, biskupa Benewentu i Jego towarzyszy.
Św. męczennika Teodora z Perge.

Kontakion, ton 3: Namaszczeniem kapłańskim i krwią męczeństwa
ozdobieni, chwalebni January i Teodorze, promieniujecie na cały
świat pełni radości niebieskiej, pamiętajcie o nas obecnych w
Waszej świątyni i bez przerwy śpiewających: Roztaczajcie nad nami
opiekę, modląc się do Boga, Przyjaciela człowieka.

22 Św. ojca naszego Teodora z Sykeotos, biskupa.

Troparion, ton 2: Od dzieciństwa byłeś uświęcony i przepełniony
darami, świat rozjaśniłeś cudami i mnóstwo demonów wygnałeś,
sługo ołtarza Teodorze. Przeto módl się do Pana za nami.

Kontakion, ton 3: Jak na ognisty rydwan cnót wstąpiłeś, noszący w
sercu Boga, podążając do niebieskich przybytków, jako anioł z
ludźmi żyłeś i jako człowiek z aniołami stojąc weselisz się.
Przeto okazałeś się cudów Bożych mieszkaniem, Teodorze czcigodny.

23 Św. sławnego i wielkiego męczennika cudotwórcy Jerzego
Zwycięzcy.

Troparion, ton 4: Wybawco niewolników, opiekunie ubogich, lekarzu
chorych, sprzymierzeńcu królów, zwycięzco i wielki męczenniku
Jerzy, módl się do Chrystusa Boga o zbawienie dusz naszych.

Kontakion, ton 2: Wychowany przez Boga, byłeś najczcigodniejszym
rolnikiem pobożności, cnót snopy zbierając. Siałeś we łzach,
zbierasz z radością. Cierpiałeś do krwi, przyjąłeś Chrystusa,
przeto modlitwami Twoimi, święty Jerzy, wypraszasz nam przebaczenie
grzechów.

24 Św. męczennika Saby Stratelatesa.

Troparion, ton 5: Odrzucając strój ziemskich godności i honory,
przed zwodniczym królem i katem wyznałeś Bóstwo Chrystusa i
dlatego spotkały Ciebie, sławny bojowniku, liczne cierpienia.
Zostałeś więc pośród wojska niebieskiego wspaniale przystrojony:
otrzymałeś przepiękną koronę zwycięstwa od Króla panującego
nad wszechświatem. Stojąc przed Jego tronem, Sabo, módl się o
zbawienie dusz naszych.

Kontakion, ton 4: Okazałeś się niezwyciężonym dowódcą,
barbarzyńskie zasadzki zwyciężyłeś i cierpiąc mnóstwo
niewidzialnych wrogów pokonałeś. Przeto otrzymałeś koronę
zwycięstwa, módl się za nami do Chrystusa, Sabo błogosławiony, z
wiarą czczących Ciebie.

25 Św. apostoła i ewangelisty Marka.

Troparion, ton 3: U koryfeusza Piotra uczyłeś się i byłeś
apostołem Chrystusa, jak słońce zabłysnąłeś w wielu krajach i
stałeś się ozdobą Aleksandrii, błogosławiony Ty Egipt
uwolniłeś od fałszu, rozjaśniając wszystko nauką Ewangelii jak
światłem, filarze Kościoła, dlatego uroczyście świętujemy,
czcząc Twą pamięć, Marku kaznodziejo. Módl się do Boga, Którego
głosiłeś, aby przebaczył grzechy dusz naszych.

Kontakion, ton 2: Przyjąwszy z wysokości łaskę Ducha Świętego,
zniszczyłeś plątaninę retorów i zagarnąwszy w sieć wszystkie
narody, wielce sławny apostole Marku, przywiodłeś je do swego Pana
przez głoszenie Ewangelii Boga.

26 Św. męczennika Bazylego, metropolity Amazji.

Kontakion, ton 4: Odrzuciwszy królewski nakaz, otrzymałeś
królestwo niebieskie, przebywając w nim pełen radości, pamiętaj o
nas odchodzących Twoje wspomnienie, kapłanie i męczenniku Bazyli.

27 Św. męczennika Symeona, krewnego Pańskiego, biskupa Jerozolimy.

Troparion, ton 1: Wysławiamy Ciebie pobożnie, biskupie Symeonie,
jako krewnego Chrystusa i mężnego męczennika, który zniszczył
błędy i dochował wiary. Dlatego świętując dzisiaj Twoje
najświętsze wspomnienie, otrzymujemy dzięki Twoim modlitwom
odpuszczenie grzechów.

Kontakion, ton 4: Jako wielką gwiazdę Kościół ma dzisiaj
wymownego Symeona, prowadzącego Światłością, i woła: Raduj się,
męczenników czcigodna korono.

28 Św. apostołów Jazona i Sozypatra, z siedemdziesięciu uczniów.
Św. męczenników Dadasa, Maksyma i Kwintyliana.

Troparion, ton 3: Święci apostołowie, módlcie się do
miłosiernego Boga, aby odpuszczenie grzechów dał duszom naszym.

Kontakion, ton 4: Okazaliście się gwiazdami jaśniejącymi,
oświecającymi cały świat światłością nauki, Boży apostołowie
Jazonie i Sozypatrze, wybawiajcie z wiarą czczących Was.

29 Św. 9 męczenników z Krzykos. Św. ascety Memnona Cudotwórcy.

Kontakion, ton 2: Nieugięty i niespotykany zastęp dziewięciu
męczenników, wyznawców trójsłonecznego Bóstwa przed sądem do
Niego po królewsku wołali: Krew i dusze nasze z ciałem jako
nieskalaną ofiarę przynosimy Tobie, Panie, zalicz nas do swoich
niebieskich chórów, miłosierny Boże.

30 Św. apostoła Jakuba, brata św. Jana Teologa. Św. męczennika
Gabriela Zabłudowskiego.

Troparion, ton 3: Byłeś wybrany na apostoła Chrystusa jako rodzony
brat umiłowanego Teologa, wielce chwalebny Jakubie. Śpiewającym
Twą chwałę uproś przebaczenie grzechów, a dla dusz naszych
wielkie miłosierdzie.

Kontakion, ton 2: Usłyszawszy powołujący Ciebie głos Boży,
zostawiłeś miłość ojcowską i ze swoim bratem poszedłeś za
Chrystusem, chwalebny Jakubie, z nim dane było Ci zobaczyć
Przemienienie Pańskie.

MIESIĄC MAJ.

1 Św. proroka Jeremiasza.

Troparion, ton 2: Świętując, Panie, pamięć proroka Twego
Jeremiasza, modlimy się do Ciebie: Zbaw dusze nasze.

Kontakion, ton 3: Oczyściwszy Duchem Twoje serce napełnione
Światłością, wielki proroku i męczenniku, sławny Jeremiaszu, dar
proroczy z wysoka przyjąłeś i zawołałeś donośnie w krainach:
Oto Bóg nasz i żaden inny nie jest do Niego podobny, który
wcieliwszy się objawi się na ziemi.

2 Przeniesienie relikwii św. ojca naszego Atanazego Wielkiego,
patriarchy Aleksandrii.

Troparion, ton 3: Filarem byłeś Prawosławia, święty biskupie
Atanazy, umacniając Kościół swymi Bożymi naukami, Ty bowiem
obwoławszy Syna współistotnym Ojcu, zwyciężyłeś Ariusza,
błogosławiony ojcze, módl się do Chrystusa o wielkie dla nas
miłosierdzie.

Kontakion, ton 2: Prawosławnej wiary zaszczepiając nauki, złej
wiary wyciąłeś ciernie, deszczem Ducha pomnażając nasiona wiary,
dlatego Ciebie śpiewem wysławiamy, święty Atanazy.

3 Św. męczenników Tymoteusza lektora i Maury, Jego żony. Odejście
św. ojca naszego Teodozego, igumena klasztoru pieczerskiego i
założyciela życia wspólnotowego na Rusi.

Troparion, ton 4: Męczennicy Twoi, Panie.

Kontakion, ton 4: Znakomity Tymoteuszu i chwalebna Mauro,
przecierpiawszy różnorakie rany i przyjąwszy korony od Boga, za
nami, świętującymi Wasze święte wspomnienie, módlcie się do
Pana, aby na świecie i między ludźmi zapanował spokój, bowiem On
jeden jest umocnieniem wierzących.

Troparion o Teodozym, ton 8: Wzniosłeś się ku doskonałości, od
młodości pragnąłeś życia klasztornego, pragnienie mężnie
urzeczywistniłeś, zamieszkałeś w grocie i ozdobiłeś życie swe
postami i światłością, na modlitwie jak anioł trwałeś, w Ziemi
Ruskiej jak jaśniejąca lampa zabłysnąłeś. Ojcze Teodozy, módl
się do Chrystusa Boga o zbawienie naszych dusz.

Kontakion o Teodozym, ton 3: Gwiazdę Rusi dzisiaj uczcijmy,
błogosławionego Teodozego, ze Wschodu jaśniejącą, która
przyszła na Zachód, cały bowiem ten kraj ubogaciła cudami i
pięknem, a nas pomocą i dobrem reguły mniszej.

4 Św. męczennicy Pelagii.

Troparion, ton 4: Owieczka Twoja, Jezu, Pelagia.

Kontakion, ton 3: Wzgardziwszy tym światem doczesnym i stając się
uczestniczką dóbr niebieskich, za cierpienia otrzymałaś koronę,
chwalebna Pelagio, na ofiarę Władcy Chrystusowi złożyłaś krwi
strumienie, módl się o uwolnienie nas od nieszczęść, którzy
Twoje wspomnienie czcimy.

5 Św. sławnej męczennicy Ireny.

Troparion, ton 4: Owieczka Twoja, Jezu, Irena.

Kontakion, ton 4: Cnotami dziewictwa ozdobiona, przez cierpienie
stałaś się jeszcze piękniejsza, dziewico Ireno, zabarwiona
szkarłatem wyciekającej krwi Twojej, odrzuciłaś fałsz
bezbożnictwa, za to otrzymałaś zaszczytną nagrodę zwycięstwa z
ręki swego Stworzyciela.

6 Św. sprawiedliwego Hioba wielce cierpiącego.

Troparion, ton 1: Widząc bogactwo cnót Hioba, wróg sprawiedliwości
chciał je podstępnie ukraść i zburzywszy wieżę ciała, nie
mógł zagrabić skarbów ducha, bowiem natrafił na uzbrojoną duszę
niewinnego, mnie zaś obnażył i zniewolił. Wyjdź mi, Zbawicielu,
na spotkanie przed śmiercią, wyzwól z ręki Złego i zbaw mnie.

Kontakion, ton 8: Jako mąż sprawiedliwy i prawy, bogobojny i
unikający zła, byłeś uświęcony, chwalebny i szlachetny czcicielu
Boży, przez swoje cierpienia byłeś nauczycielem świata, Hiobie
wielce cierpiący, wszyscy czciciele pieśniami wysławiamy Twoje
wspomnienie.

7 Wspomnienie ukazania się na niebie znaku czcigodnego krzyża w
Jerozolimie o godzinie trzeciej dnia, za cesarza Konstansa, syna
Konstantyna Wielkiego. Żyrowickiej ikony Matki Bożej.

Troparion, ton 8: Znak Krzyża Twojego teraz zajaśniał mocniej od
słońca, rozpostarłeś go od Góry Oliwnej aż do Golgoty, ukazując
w nim swoją siłę, i umacniając wiernych naszych królów. Zachowuj
ich zawsze w pokoju, Chryste Boże, dla modlitw Bogurodzicy i zbaw
nas.

Kontakion, ton 4: Ty, który otworzyłeś zamknięte niebiosa, na
niebie świetliste promienie, a na ziemi zajaśniał czcigodny krzyż,
przeto jaśnienie Jego przyjąwszy kierujemy się ku Niezachodzące
Światłości i w walkach mamy go jako oręż pokoju, niezwyciężone
zwycięstwo.

Troparion o ikonie, ton 2: Nie odrzucaj proszących Ciebie o pomoc,
Władczyni, i otchłań miłosierdzia otwórz wszystkim
przybiegającym do niosącej uzdrowienia ikony Twojej. Utul nasze
życiowe troski, Szczodra, i z tej doliny płaczu skieruj wiernych
Twoich do radości wiecznej, Ciebie bowiem wszyscy mamy jako nadzieję
i umocnienie, źródło miłosierdzia, opiekę i zbawienie dusz
naszych.

Kontakion o ikonie, ton 4: Któż wypowie wspaniałości Twoje,
najświętsza Dziewico, która zrodziłaś Stwórcę wszystkich,
Chrystusa Boga? Jedyna bowiem jesteś Matką i Dziewicą,
błogosławiona i wysławiana, nadziejo nasza, źródło łaskawości,
ucieczko wiernych i świata zbawienie…

8 Św. apostoła i ewangelisty Jana Teologa. Św. ojca naszego
Arseniusza Wielkiego.

Troparion, ton 2: Apostole umiłowany przez Chrystusa Boga, pospiesz
wybawić ludzi bezbronnych. Przyjmie bowiem Twoje wstawiennictwo Ten,
który przyjął Ciebie spoczywającego na swej piersi. Módl się do
Niego, Teologu, o rozpędzenie utrzymującej się mgły pogaństwa, o
pokój dla nas i wielkie miłosierdzie.

Kontakion, ton 2: Wielkość Twoją, dziewiczy Apostole, któż
wysławi? Ty bowiem obfitujesz w cuda i rozlewasz uzdrowienia oraz
modlisz za dusze nasze jako Teolog i przyjaciel Chrystusa.

Troparion, ton 8: Potokami łez Twoich użyźniłeś niepłodną
pustynię.

Kontakion, ton 3: Z Rzymu zajaśniałeś jako wielkie słońce i gród
cesarski osiągnąłeś, błogosławiony, oświecając go słowami
Twoimi i czynami, rozpędzając wszelką mgłę niewiedzy. Przeto
Ciebie czcimy, ojców słowo, Arseniuszu czcigodny.

9 Św. Proroka Izajasza. Św. męczennika Chrystofora. Przeniesienie
relikwii Św. ojca naszego Mikołaja Cudotwórcy z Miry w Licji do
Bari.

Troparion, ton 2: Świętując, Panie, pamięć proroka Twego
Izajasza, modlimy się do Ciebie: Zbaw dusze nasze.

Troparion o Chrystoforze, ton 4: Mając szaty upiększone krwią
stoisz przed Panem, Królem wszystkich, zawsze godny pamięci
Chrystoforze, gdzie z bezcielesnymi i męczennikami śpiewasz
trójświęty i budzący bojaźń hymn. Przeto modlitwami Twoimi zbaw
owczarnię Twoją.

Kontakion o proroku, ton 2: Dar proroctwa przyjąwszy, męczenniku
proroku Izajaszu, głosicielu Boga, wszystkim wyjaśniłeś wcielenie
Pańskie, ogłosiwszy donośnie krańcom świata: Oto Dziewica w
łonie pocznie.

Troparion, ton 4: Nadszedł dzień uroczystego święta: miasto Bari
cieszy się, a z nim cały świat w pieśniach i duchownych śpiewach
wylewa swą radość, bowiem dzisiaj uroczystość z okazji
przeniesienia czcigodnych i doskonale uzdrowiających relikwii biskupa
i cudotwórcy Mikołaja, który jak słońce niezachodzące
zajaśniał jasnymi promieniami, rozpędzając ciemności pokus i
nieszczęść od tych, którzy z wiarą śpiewają: Wybawiaj nas jako
nasz orędownik, wielki Mikołaju.

Kontakion, ton 3: Jak zorza, która ukazuje się od Wschodu do
Zachodu, tak i relikwie Twoje, biskupie Mikołaju. Morze zostało
uświęcone Twoim przejściem, a miasto Bari otrzymuje od Ciebie
łaskę, bowiem dla nas stałeś się wielkim cudotwórcą,
przedziwnym i miłosiernym.

10 Św. apostoła Szymona Zeloty.

Troparion, ton 3: Święty apostole Szymonie, módl się do
miłosiernego Boga, aby dał odpuszczenie grzechów naszym duszom.

Kontakion, ton 2: Starannie głoszącego Boże nauki pełne mądrości
i wkładającego je w dusze pobożnych czcicieli, świętego Szymona
wszyscy pieśniami uwielbiajmy, stoi bowiem teraz przed tronem chwały
i raduje się wraz aniołami, ciągle modląc się za nami.

11 Św. męczennika Mokiosa kapłana. Św. równych apostołom Cyryla
i Metodego, Apostołów Słowian.

Troparion o Mokiosie, ton 4: Męczennik Twój, Panie, Mokios.

Kontakion o Mokiosie, ton 2: Uzbroiłeś się w tarczę wiary,
skruszyłeś pułki niewiernych i koronę od Chrystusa otrzymałeś,
kapłanie i męczenniku Mokiosie, dlatego, radując się z aniołami,
swoich czcicieli wybaw od nieszczęść, modląc się nieustannie za
nami wszystkimi.

Troparion, ton 4: Równi apostołom w ich godności i nauczyciele
krajów słowiańskich, mądrzy w Bogu Cyrylu i Metody, módlcie się
do Pana całego świata o umocnienie narodów słowiańskich w
prawosławiu i zgodzie, o pokój dla świata i zbawienie dusz naszych.

Kontakion, ton 3: Świętą parę oświecicieli naszych uczcijmy,
przekładem bowiem Ksiąg Świętych sprawili, że wytrysło dla nas
źródło poznania Boga, z którego do dzisiaj obficie czerpiemy.
Uwielbiamy więc Was, Cyrylu i Metody, którzy stoicie przed tronem
Najwyższego i modlicie się za dusze nasze.

12 Św. ojca naszego Epifaniosa, biskupa Cypru. Św. Germanosa,
patriarchy Konstantynopola.

Troparion, ton 4: Boże ojców naszych, który postępujesz z nami.

Kontakion, ton 4: Niezwykłą parę kapłanów zwierzchników godnie
uczcijmy, wierni, wraz z Germanem boskiego Epifaniosa, bowiem Oni
przypiekali języki bezbożnych, wkładając im do ust bardzo mądre
dogmaty, podczas gdy wszyscy prawosławni opiewali bez przerwy wielką
tajemnicę pobożności.

13 Św. męczennicy Glikerii.

Troparion, ton 4: Owieczka Twoja, Jezu, Glikeria.

Kontakion, ton 3: Z miłości do Bogurodzicy Dziewicy Marii
zachowałaś nienaruszone swoje dziewictwo, a na pierwszym miejscu
stawiając miłość do Chrystusa, walczyłaś mądrze po męsku aż
do śmierci. Dlatego podwójną koroną, dziewico i męczennico,
wieńczy Ciebie Chrystus Bóg nasz.

14 Św. męczennika Izydora z Chios, żołnierza.

Troparion, ton 4: Męczennik Twój, Panie, Izydor.

Kontakion, ton 4: Niezwykłym jesteś sternikiem dla całego świata
dzięki swoim modlitwom zanoszonym do Boga; dlatego dzisiaj Ciebie
wysławiamy, święty w Bogu mądry męczenniku, chwalebny Izydorze.

15 Św. ojca naszego Pachomiusza Wielkiego.

Troparion, ton 8: Potokami łez Twoich użyźniłeś niepłodną
pustynię.

Kontakion, ton 2: Pochodnią jasną jesteś aż po krańce ziemi, z
pustyni zrobiłeś miasta dzięki licznym wspólnotom mniszym;
przybiwszy się do krzyża i wziąwszy go na swoje ramiona,
wstrzemięźliwością wyniszczyłeś ciało, modląc się nieustannie
za nami wszystkimi.

16 Św. ojca naszego Teodora Uświęconego, ucznia św. Pachomiusza.

Troparion, ton 1: Pustyni mieszkańcem i w ciele aniołem.

Kontakion, ton 2: W domu Bożym zakwitnąłeś jak feniks, dzięki
nadzwyczajnym postom owoce cnót przyniosłeś Panu, czcigodny ojcze,
dlatego odbierasz pochwały jako równy z aniołami.

17 Św. apostołów Andronika i Jego towarzyszy, z siedemdziesięciu
uczniów Pana.

Troparion, ton 3: Święci apostołowie, módlcie się do
miłosiernego Boga, aby odpuszczenie grzechów dał duszom naszym.

Kontakion, ton 8: Wysławiajmy Chrystusowego apostoła Andronika,
jasno świecącą gwiazdę, która światłem mądrości Bożej
oświeciła pogan, i z nim biorącą udział w trudach głoszenia
Ewangelii mądrą Bogiem Junię, tak do nich gorliwie wołając:
Módlcie się nieustannie do Chrystusa Boga za nami wszystkimi.

18 Św. męczennika Teodota z Ancyry. Św. siedmiu dziewic. Św.
męczenników Piotra i Dionizego, i ich towarzyszy.

Troparion, ton 4: Męczennicy Twoi, Panie.

Kontakion, ton 2: Mozolnie zmagałeś się przepisowo wraz ze swymi
szermierzami, Teodocie, i korony zwycięstwa otrzymaliście wraz z
męczennicami dziewicami. Przeto do Chrystusa Boga módlcie się
nieustannie za nami wszystkimi.

19 Św. męczennika Patrycjusza, biskupa Prusy i Jego towarzyszy.

Troparion, ton 4: Męczennicy Twoi, Panie.

Kontakion, ton 4: Jasno promieniujący godnością kapłaństwa i
ozdobiony krwią męczeńską stojąc przed Chrystusem wraz z
cierpiącymi z Tobą, święty Patrycjuszu, pamiętaj o nas jako
chwalebny cierpiętnik.

20 Św. męczennika Talelejosa lekarza.

Troparion, ton 4: Męczennik Twój, Panie, Talelejos.

Kontakion, ton 3: Byłeś towarzyszem cierpienia męczenników i
bojownikiem, oraz nadzwyczajnym żołnierzem Króla chwały z powodu
doświadczeń i katuszy, podeptałeś też pychę bałwochwalców,
dlatego w hymnach opiewamy Twoje godne wspomnienie, mądry
Talelejosie.

21 Św. sławnych wielkich przez Boga koronowanych równych apostołom
cesarzy Konstantyna i Heleny.

Troparion, ton 8: Zobaczywszy na niebie znak Twojego krzyża i
otrzymawszy, jak Paweł, powołanie nie od ludzi, Twój apostoł
między cesarzami, Panie, w Twoje ręce oddał cesarskie miasto.
Zachowaj nas zawsze w pokoju dzięki modlitwom Bogurodzicy, jedyny
Przyjacielu człowieka.

Kontakion, ton 3: Konstantyn z matką Heleną dzisiaj krzyż ukazują,
drogocenne drzewo: niewierzącym na hańbę, wierzącym zaś jako
oręż na nieprzyjaciół, dla nas bowiem ukazał się znak wielki i w
bitwie groźny.

22 Św. męczennika Bazyliszka.

Troparion, ton 4: Męczennik Twój, Panie, Bazyliszek.

Kontakion, ton 8: W cierpieniu okazałeś się wytrwały i mężny, a
w cudach nadzwyczajny, śmiało z imieniem Chrystusa na ustach kata
zawstydziłeś. Dlatego Ciebie czcimy, czcigodny Bazyliszku,
nieustannie wołając: Raduj się, świetlana ozdobo męczenników.

23 Św. ojca naszego Michała Wyznawcy, biskupa Synades.

Kontakion, ton 8: Jako czcigodny biskup, kapłan męczennik za
pobożność, nie przestraszyłeś się gróźb złośliwca, Jego
heretycki upór zwyciężyłeś, na cały głos nieustraszenie
wołając: Ja czczę ikonę Chrystusa i Jego Przeczystej Matki. Za to
Ciebie, święty Michale, czcimy.

24 Św. ojca naszego Symeona z Dziwnej Góry.

Troparion, ton 1: Pustyni mieszkańcem i w ciele aniołem.

Kontakion, ton 2: Pragnąc wyższego piękna, niższe rozkosze
odrzuciłeś, słup był dla Ciebie niebem, dlatego zabłysnąłeś
promieniami cudów, ojcze czcigodny, i nieustannie modlisz się do
Chrystusa za nami wszystkimi.

25 Trzecie odnalezienie czcigodnej głowy św. sławnego proroka i
poprzednika Jana Chrzciciela.

Troparion, ton 4: Jako boski skarb ukryty w ziemi, Chrystus pozwolił
nam odnaleźć Twoją głowę, Proroku i Poprzedniku. Zebrani wszyscy
z powodu jej odnalezienia, wysławiamy natchnionymi pieśniami
Zbawiciela, który przez Twoje modlitwy zachowuje nas od zepsucia.

Kontakion, ton 6: Lśniąca światłem i boska na świecie kolumna,
świecznik duchowego Słońca i Poprzednik, pokazał świetlaną i
boską swoją głowę całemu światu. On uświęca tych, którzy z
wiarą Mu się kłaniają, wołając: Mądry Chrzcicielu Chrystusa,
zachowaj nas.

26 Św. apostoła Karpa, z siedemdziesięciu uczniów Pana.

Troparion, ton 3: Święty apostole Karpie, módl się do
miłosiernego Boga, aby odpuszczenie grzechów dał duszom naszym.

Kontakion, ton 4: Święty apostole Karpie, Kościół oświecany
przez liczne sprawiane przez Ciebie cuda ma w Tobie na zawsze jakby
jaśniejącą gwiazdę, przeto wołamy do Chrystusa: Zbaw czczących z
wiarą pamięć Twego apostoła, wielce miłosierny.

27 Św. męczennika Teraponta, biskupa Sardes.

Troparion, ton 4: Jako uczestnik powołania apostołów.

Kontakion, ton 4: Pobożnie żyłeś jako biskup.

28 Św. ojca naszego Nikity, biskupa Chalcedonu.

Troparion, ton 4: Przez prawdziwość Twych czynów.

Kontakion, ton 8: Byłeś następcą na tronie apostołów,
zabłysnąłeś blaskiem swych czynów, czcigodny Nikito, jak słońce
oświecałeś, ojcze, swoją owczarnię, cały świat napełniając
Bożą nauką. Przeto wołamy do Ciebie: Raduj się, ozdobo
Chalcedonu.

29 Św. męczennicy Teodozji dziewicy. Ikony Matki Bożej
„Orędowniczka Grzesznych”.

Troparion, ton 4: Owieczka Twoja, Jezu, Teodozja.

Kontakion, ton 4: Zajaśniało dzisiaj boskie Twoje, Teodozjo,
wspomnienie, jawiąc się światu jak słońce, opowiadające o Twoim
życiu. Ty bowiem wstrzemięźliwością zwyciężyłaś poruszenia
ciała i przez krew cierpienia zaślubiłaś się Chrystusowi. Twoich
więc wielbicieli wybaw od zła wszelkiego, byśmy do Ciebie wołali:
Raduj się, czcigodna matko.

Troparion o ikonie, ton 4: Ucieka teraz wszelkie zniechęcenie i
strach rozpaczy niknie, grzesznicy w smutkach serca znajdują
pociechę i niebiańskim miłosierdziem są oświecani. Dzisiaj bowiem
Matka Boża wyciąga do nas zbawczą dłoń i od przeczystej swojej
ikony głosi, mówiąc: „Ja jestem orędowniczką grzesznych przed
moim Synem, który pozwala mi za nich ręce wznosić i błagać”.
Przeto przyjdźcie ludzie obciążeni grzechami i smutkami licznymi,
przypadnijcie do podnóżka Jej ikony, wołając ze łzami:
Wspomożycielko świata, grzeszników Orędowniczko! Ubłagaj
macierzyńskimi modlitwami Twoimi Zbawiciela wszystkich, aby Bożym
przebaczeniem okrył grzechy nasze i świetliste bramy raju nam
otworzył, Ty bowiem jesteś orędowniczką i zbawieniem rodu
chrześcijańskiego.

30 Św. ojca naszego Izaaka, igumena klasztoru w Dalmacji.

Kontakion, ton 8: Wybrańcu Boży wierny Kościołowi Chrystusowemu i
gorliwością rozpalany, powstrzymawszy prześladowcę proroczo jego
śmierć za zamknięcie świątyń przepowiedziałeś, ojcze. Przeto
zawsze módl się za nami, czczącymi Ciebie, Izaaku czcigodny.

31 Św. apostoła Hermesa. Św. męczennika Hermeiosa, żołnierza.

Troparion, ton 4: Męczennik Twój, Panie, Hermeios.

Kontakion, ton 2: Ty, który dla Chrystusa gorliwie trudziłeś się,
w siwiźnie włosów męstwo zdobyłeś męczeństwem, Hermeiosie,
zamysły nieprawych zdeptałeś mocą Chrystusową i pozostałeś
nienaruszony przez czarodziejskie napoje, wołając: Bóg jest ze mną
i nikt przeciwko mnie!

MIESIĄC CZERWIEC

1 Św. męczennika Justyna Filozofa i Jego towarzyszy.

Troparion, ton 4: Męczennicy Twoi, Panie.

Kontakion ton 2: Mądrością boskich Twoich słów, Justynie, cały
Boży Kościół został upiększony, a blask Twego życia świat
oświeca, dzięki strumieniom krwi wylanym otrzymałeś koronę i
stojąc z aniołami przed Chrystusem, módl się nieustannie za nami
wszystkimi.

Pierwsza niedziela miesiąca czerwca. Św. męczenników chełmskich i
podlaskich:

Ignacego, Sergiusza, Pawła, Lwa, Mikołaja, Piotra, Bazylego i
Joanny.

Troparion: Błogosławiony jesteś, Chryste Boże nasz, który
wysławiłeś męczenników ziemi chełmskiej i podlaskiej, a oni
okrutne prześladowania i męki przecierpieli ze względu na Ciebie i
przez nie umocnili święte Prawosławie w ojczyźnie naszej. Dla ich
modlitw, Panie, daj naszym sercom jednomyślność i miłość
braterską oraz wszystkim odpuszczenie grzechów.

Kontakion: Związawszy się węzłem miłości Bożej i upiększywszy
się krwią męczeńską, święci męczennicy ziemi chełmskiej i
podlaskiej zniszczyliście waszymi cierpieniami złość ludzkiej
nienawiści, przeto odziedziczyliście wieczną chwałę i modlicie
się za nami do Pana o danie wszystkim wielkiego i obfitego
miłosierdzia.

2 Św. ojca naszego Nicefora, wyznawcy, patriarchy Konstantynopola.

Troparion, ton 4: Przez prawdziwość Twych czynów.

Kontakion ton 4: Wieniec zwycięstwa przyjąwszy z nieba z ręki Boga,
przesławny ojcze Niceforze, zachowuj w bezpieczeństwie z wiarą
Ciebie czczących, jako Chrystusowego pasterza i nauczyciela.

3 Św. męczennika Lucyliana i Jego towarzyszy.

Troparion, ton 4: Męczennicy Twoi, Panie.

4 Św. ojca naszego Mitrofana, patriarchy Konstantynopola.

Troparion, ton 4: Przez prawdziwość Twych czynów.

Kontakion, ton 2: Wiarę Chrystusa otwarcie głosiłeś i trzymając
się jej, naprawdę wielce pomnożyłeś swoją owczarnię. Przeto
cieszysz się, Mitrofanie, z aniołami, modląc się nieustannie do
Chrystusa za nami wszystkimi.

5 Św. męczennika Doroteusza, biskupa Tyru.

Troparion, ton 4: Jako uczestnik powołania apostołów.

Kontakion, ton 5: Cnotami i Bożą nauką jaśniejąc bardziej niż
słońce, a cierpieniami też, błogosławiony, zabłysnąłeś,
oświeciłeś ziemię, Doroteuszu, rozegnałeś mroki pogaństwa i
zgubne herezje, przeto uroczyście obchodzimy Twoje wspomnienie.

6 Św. ojca naszego Bessariona Cudotwórcy. Św. Hilariona Nowego,
igumena klasztoru w Dalmacji.

Troparion, ton 4: Boże ojców naszych, który postępujesz z nami.

Kontakion o Hilarionie, ton 2: Ustrzegłeś bez uszczerbku jak
prawdziwy pasterz na zielonych łąkach owieczki swego stada i
stałeś się wielkim przez godność swych czynów, nowy Hilarionie,
za prawowierność spadły na Ciebie liczne cierpienia i boleści Za
to otrzymałeś pełne radości życie niebieskiego Syjonu: Módl się
za nami, czcigodny.

Kontakion o Bessarionie, ton 2: Naśladując moce z Wysokości,
przeżyłeś życie na sposób ptaków, czcigodny, odłożyłeś w
niepamięć sprawy ziemskie, nieustanne pragnienie pchało Ciebie do
niebieskich dóbr Chrystusa Króla, aż Go osiągnąłeś,
Bessarionie: Módl się nieustannie za nami wszystkimi.

7 Św. męczennika Teodota, biskupa Ancyry.

Troparion, ton 4: Jako uczestnik powołania apostołów.

Kontakion, ton 4: Pobożnie żyłeś jako biskup.

8 Przeniesienie relikwii św. wielkiego męczennika Teodora Dowódcy.

Troparion, ton 4: W prawdziwym wojsku niebieskiego Króla i Dowódcy
wspaniałym byłeś bojownikiem, Teodorze: mądrze bowiem walczyłeś
orężem wiary, pokonałeś legiony szatańskie i okazałeś się
zwycięskim bojownikiem. Przeto zawsze Ciebie z wiarą uwielbiamy.

Kontakion, ton 2: Męstwem duszy w wiarę przyoblekłeś się i głos
Boży jak włócznię w rękę wziąwszy wroga zwyciężyłeś,
wśród męczenników wielki Teodorze. Nie przestawaj z Nimi modlić
się do Chrystusa Boga za nami wszystkimi.

9 Św. ojca naszego Cyryla, patriarchy Aleksandrii.

Troparion, ton 8: Przewodniku Prawosławia, nauczycielu pobożności.

Kontakion, ton 6: Wylałeś otwarcie ze źródeł Zbawiciela głębię
nauk teologicznych, błogosławiony Cyrylu, w swych odmętach
pogrążającą herezje i od potężnych nawałnic zachowującą bez
uszczerbku Twoją owczarnię. Jesteś nauczycielem po wszystkie
krańce ziemi, jako znający sprawy Boże.

10 Św. męczennika Tymoteusza, biskupa Brusy.

11 Św. apostołów Bartłomieja i Barnaby. Ikony Matko Bożej
„Godne to jest”.

Troparion, ton : Święci apostołowie, módlcie się do miłosiernego
Boga, aby odpuszczenie grzechów dał duszom naszym.

Kontakion o Barnabie, ton 3: Byłeś prawdziwym sługą Pana,
pierwszym z siedemdziesięciu, i z Pawłem zabłysnąłeś
przepowiadaniem, obwieszczając wszystkim Chrystusa Zbawiciela.
Dlatego w pieśniach czcimy Twoje wspomnienie, Barnabo.

Kontakion o Bartłomieju, ton 4: Zabłysnąłeś światu jak wielkie
słońce jasnością nauki i nadzwyczajnymi cudami, przyprowadzając
do światła tych, którzy Ciebie czczą, Bartłomieju, apostole Pana.

Troparion o ikonie, ton 4: Przypadnijmy, wierni, z odwagą do
miłującej Królowej Bogurodzicy i z rozrzewnieniem zawołajmy do
Niej: Ześlij na nas obfite miłosierdzie Twoje, to miasto wybaw z
wszelkich nieszczęść, pokój daj światu i zbawienie duszom naszym.

12 Św. ojca naszego Onufrego. Św. ojca naszego Piotra z Atosu.

Troparion, ton 1: Pragnieniem duchowym pustynię osiągnąłeś,
mądry w Bogu Onufry, i jak bezcielesny wiele lat w niej trudziłeś
się, wielce pracowity, stając się równym prorokom Eliaszowi i
Chrzcicielowi, i z ręki anielskiej rozkoszowałeś się Tajemnicami
Bożymi, teraz w Światłości Świętej Trójcy razem z nimi weseląc
się, módl się o zbawienie nas, Twoją pamięć czczących.

Kontakion, ton 3: Światłością Ducha Najświętszego zostałeś
oświecony, mądry w Bogu, porzuciłeś życiową wrzawę i
osiągnąłeś pustynię, czcigodny Onufry, rozradowałeś nad
wszystkimi Boga i Stworzyciela, przeto wysławia Ciebie Chrystus,
hojny rozdawca darów.

Kontakion o Piotrze, ton 2: Oddaliwszy się od wspólnoty ludzi w
pieczarach kamiennych i grotach żyłeś, ponaglany pragnieniem Boga i
miłością Pana Twego, Piotrze, od którego przyjąłeś koronę.
Módl się nieustannie o zbawienie nasze.

13 Św. męczennicy Akwiliny. Św. ojca naszego Trifiliosa, biskupa
Leukozji na Cyprze.

Troparion, ton 4: Owieczka Twoja, Jezu, Akwilina.

Kontakion, ton 2: Twoja czcigodna świątynia jest dla nas wszystkich
wierzących jakby duchową lecznicą, i głośno wołamy do Ciebie:
Dziewico męczennico Akwilino wspaniała, módl się ciągle do
Chrystusa za nami wszystkimi.

Troparion, ton 4: Przez prawdziwość Twych czynów.

Kontakion, ton 2: Surmo duchowa, Boży gromie, co zasadzasz wiarę i
wycinasz herezje, wybrańcu Trójcy Najświętszej, wielki biskupie
Trifiliosie, przebywając ciągle z aniołami, módl się zawsze za
nami wszystkimi.

14 Św. proroka Elizeusza. Św. ojca naszego Metodego, wyznawcy,
patriarchy Konstantynopola.

Troparion o proroku, ton 4: Anioł w ciele, fundament proroków, drugi
poprzednik przyjścia Chrystusa, chwalebny Eliasz, posyłający z
nieba Elizeuszowi łaskę, oddala choroby i trąd oczyszcza. Przeto i
dla swoich czcicieli posyła uzdrowienia.

Troparion, ton 4: Przez prawdziwość Twych czynów.

Kontakion o proroku, ton 2: Prorokiem Bożym okazałeś się
przyjąwszy podwójną łaskę, zaiste godną Ciebie, Elizeuszu
błogosławiony, byłeś bowiem rozmówcą Eliasza i z Nim módl się
nieustannie do Chrystusa Boga za nami wszystkimi.

Kontakion o Metodym, ton 2: Na ziemi trudziłeś się jak bezcielesny
i niebiosa odziedziczyłeś, Metody, bowiem do krańców świata
wyjaśniłeś czczenie ikon, w trudach i cierpieniach trwając nie
przestałeś oskarżać odrzucających ikony Chrystusa.

15 Św. proroka Amosa.

Kontakion, ton 4: Oczyściwszy Duchem, proroku, Twoje pełne
światłości serce, sławny Amosie, proroctwa dar z wysoka
przyjąłeś i zawołałeś donośnie do krańców świata: Oto Bóg
nasz i inny nie jest Jemu podobny.

16 Św. i cudotwórcy Tichona, biskupa Amathuntu na Cyprze.

Troparion, ton 1: Pustyni mieszkańcem i w ciele aniołem.

Kontakion, ton 3: W poście z miłości trwałeś, święty,
Pocieszyciela moc z wysoka przyjąłeś, oszustwo bożków
zrzuciłeś, ludzi zaś zbawiłeś, demony przepędziłeś, choroby
uleczając, przeto czcimy Ciebie jako Bożego przyjaciela, Tichonie.

17 Św. męczenników Manuela. Sabela i Ismaela.

Troparion, ton : Męczennicy Twoi, Panie.

Kontakion, ton 2: Wiarą Chrystusową zranieni wypiliście kielich,
błogosławieni, perskich bożków i hardość na ziemię
zrzuciliście, Trójcy czciciele, modlący się za nami wszystkimi.

18 Św. męczennika Leoncjusza.

Troparion, ton 4: Męczennik Twój, Panie, Leoncjusz.

Kontakion, ton 2: Prześladowców oszustwa zawstydziłeś i Hellenów
bezbożność posługi zdemaskowałeś, zajaśniałeś wszystkim
ludziom poznaniem Boga, nauką pobożności, mądry w Bogu
męczenniku. Przeto pamięć Twoją z miłością czcimy, mądry
Leoncjuszu.

19 Św. apostoła Judy Tadeusza, brata Pańskiego według ciała.

Troparion, ton 1: Wiedząc, że jesteś krewnym Chrystusa i dzielnym
męczennikiem, pobożnie Ciebie wysławiamy, Judo Tadeuszu, który
wytępiłeś błędy i dochowałeś wiary. Świętując dzisiaj Twoje
święte wspomnienie, otrzymujemy dzięki twym modlitwom odpuszczenie
grzechów.

Kontakion, ton 2: Okazałeś się wybranym i zdecydowanym uczniem,
kolumną niezwyciężoną Kościoła Chrystusowego, narodom
głosiłeś słowo Chrystusowe ucząc wiary w jednego Boga, przez
którego zostałeś wysławiony, przyjąwszy dar uzdrowień uleczasz
choroby przybiegających do Ciebie, apostole Judo chwalebny.

20 Św. męczennika Metodego, biskupa Patary.

Troparion, ton 1: Krew Twoja, mędrcu, woła z ziemi do Boga jak Abla,
mądry w Bogu biskupie Metody, donośnie głoszący wcielenie Boga.
Okryłeś wstydem fałsz Orygenesa i poszedłeś do niebieskich
pałaców. Módl się do Chrystusa Boga o zbawienie dusz naszych.

Kontakion, ton 9: Wtajemniczony Świętej Trójcy i głosicielu
nadprzyrodzonych nakazów Bożych, byłeś umocnieniem prawosławnych,
Metody, zdemaskowałeś złe zamiary i dla Prawosławia krwią swoją
okazałeś się męczennikiem, stoisz z aniołami przed Chrystusem,
módl się o zbawienie nasze.

21 Św. męczennika Juliana z Tarsu.

Troparion, ton 4: Męczennik Twój, Panie, Julian.

Kontakion, ton 2: Niezwyciężonego rycerza pobożności, zwolennika i
bojownika prawdy wszyscy godnie wysławmy dzisiaj Juliana i do Niego
zawołajmy: Módl się do Chrystusa Boga za nami wszystkimi.

22 Św. męczennika Euzebiusza, biskupa Samosaty.

Kontakion, ton 4: Pobożnie żyjąc jako biskup i przeszedłszy drogę
męki, wygasiłeś ofiary dla bożków, biskupie Euzebiuszu, lecz jako
mający odwagę wobec Chrystusa Boga módl się o zbawienie dusz
naszych.

23 Św. męczennicy Agrypiny.

Troparion, ton 4: Owieczka Twoja, Jezu, Agrypina.

Kontakion, ton 2: Nastał jaśniejący dzień świetlistych Twoich
trudów, w którym czcząc je Kościół Boży wszystkich wzywa, aby
radośnie wołali do Ciebie: Raduj się, dziewico i męczennico
Agrypino najczcigodniejsza.

24 Narodzenie czcigodnego, sławnego Proroka i Poprzednika i
Chrzciciela Pańskiego Jana.

Troparion, ton 4: Proroku i Poprzedniku przyjścia Chrystusa, czcząc
Ciebie z miłością, nie umiemy godnie Ciebie wysławić: przez Twoje
bowiem chwalebne i sławne narodzenie niepłodność matki Twojej
ustała i rozwiązała się niemota ojca, a światu zostało
obwieszczone Wcielenie Syna Bożego.

Kontakion, ton 3: Dawniej niepłodna teraz rodzi Poprzednika
Chrystusa, a on jest wypełnieniem wszystkich proroctw, on położył
w Jordanie rękę na Tego, Kogo przepowiadali prorocy, okazał się
prorokiem i zwiastunem Słowa Bożego, a zarazem Jego Poprzednikiem.

25 Św. męczennicy Febronii.

Troparion, ton 4: Owieczka Twoja, Jezu, Febronia.

Kontakion, ton 6: Oblubieńcze mój, najsłodszy Chryste – wołała
Febronia – nie jest mi trudno iść za Tobą, bowiem słodycz
miłości Twojej duszę moją uskrzydliła nadzieją, a piękno
miłosierdzia Twego serce moje napełniło rozkoszą, aby wypić
kielich cierpień za Ciebie, abyś mnie godną w pałacu z mądrymi
dziewicami policzył, radującą się w Tobie. Przeto czcigodna
męczennico, czcząc wysiłki trudów Twoich, prosimy Ciebie: Módl
się, aby i nam nie zamknięto bram pałacu.

26 Św. ojca naszego Dawida z Tessalonik.

Troparion, ton 8: W Tobie, ojcze, doskonale zachowało się.

Kontakion, ton 1: Okazałeś się ogrodem zawsze kwitnącym,
przynoszącym owoce cnót, na drzewie ogrodu jak śpiewający ptak, a
raczej w raju, drzewo życia Pana przyjąwszy do Twego wnętrza jako
upragnione, mądry w Bogu i kwitnący łaską, módl się zawsze za
nami, Dawidzie błogosławiony.

27 Św. ojca naszego Samsona Gościnnego.

Troparion, ton 8: Za swoją cierpliwość zdobywałeś nagrodę,
czcigodny ojcze, trwałeś bez przerwy na modlitwach, ukochałeś
biednych i potrzeby ich zaspakajałeś. Módl się więc, boski i
błogosławiony Samsonie, o zbawienie dusz naszych.

Kontakion, ton 8: Jak do lekarza wspaniałego i orędownika łaskawego
przybiegając do Twego relikwiarza, Samsonie mądry w Bogu i
czcigodny, zbiegliśmy się z radością, w psalmach i pieśniach
radując się Chrystusa wysławiamy za taką łaskę uzdrowień, jaką
nam dajesz.

28 Przeniesienie relikwii św. cudotwórców i darmo leczących
lekarzy Cyrusa i Jana.

Troparion, ton 5: Cuda świętych Twoich dałeś nam, Chryste Boże,
jako mur niepokonany. Dzięki Ich modlitwom rozprosz zamysły
niewiernych, umocnij swój Kościół, Ty, jedyny dobry i Przyjaciel
człowieka.

Kontakion, ton 3: Od Bożej łaski dar cudów przyjąwszy, święci,
cuda nieustannie w świecie czynicie, wszystkie cierpienia nasze
ręką waszą niewidzialnie uleczacie, Cyrusie mądry w Bogu ze
sławnym Janem, Wy bowiem zaiste jesteście Bożymi lekarzami.

29 Św. chwalebnych i najwspanialszych naczelnych koryfeuszy
apostołów Piotra i Pawła.

Troparion, ton 4: Naczelni koryfeusze apostołów i nauczyciele
świata całego, módlcie się do Władcy wszystkich o pokój dla
świata i wielkie miłosierdzie dla dusz naszych.

Kontakion, ton 2: Niewzruszonych i głoszących Bożą naukę
heroldów, kwiat apostołów, przyjąłeś do siebie, Panie, darząc
pokojem i pełnią wszelkiego Twojego dobra. Trudy ich i śmierć
przyjąłeś ponad całopalne ofiary, Ty, jedynie darzący chwałą
swych Świętych.

30 Sobór św. dwunastu chwalebnych i najwspanialszych apostołów.

Troparion o apostołach Piotrze i Pawle.

Kontakion, ton 3: Chrystus Opoka wiary opokę, wyróżnionego
spośród uczniów uroczyście dzisiaj wysławia i wraz z Pawłem
grono Dwunastu. Czcząc z wiarą ich wspomnienie, wysławiajmy Tego,
który ich wysławił.

MIESIĄC LIPIEC.

1 Św. cudotwórców darmo leczących lekarzy Kosmy i Damiana.

Troparion, ton 8: Święci darmo leczący i cudotwórcy, nawiedźcie
niemoce nasze, darmo otrzymaliście, darmo dajcie nam.

Kontakion, ton 2: Przyjąwszy łaskę uzdrawiania dajecie zdrowie
będącym w potrzebach, lekarze przesławni cudotwórcy, waszym
nawiedzeniem zniszczcie hardość nieprzyjaciół, uleczając świat
cudami.

2 Złożenie czcigodnej szaty Najświętszej Władczyni naszej
Bogurodzicy w kaplicy pałacu Blachernes w Konstantynopolu.

Troparion, ton 8: Bogurodzico zawsze Dziewico, Opiekunko ludzi,
dałaś swemu Miastu w charakterze wału obronnego szatę i pas swego
przeczystego ciała, które dzięki Twemu dziewiczemu rodzeniu
pozostały niezniszczalne. Przez Ciebie bowiem natura się odnawia i
wieki. Przeto prosimy Ciebie: Daj pokój światu i wielkie
miłosierdzie duszom naszym.

Kontakion, ton 4: Czysta i pełna łaski Bożej, dałaś wszystkim
wiernym, jako osłonę niezniszczalną, świętą swoją szatę,
którą okrywałaś swe święte ciało, Boska Opiekunko człowieka.
Czcząc z miłością jej złożenie wołamy do Ciebie z wiarą: Raduj
się, Dziewico, chwało chrześcijan!

W pierwszą niedzielę po 2 lipca. Turkowickiej ikony Matki Bożej.

Troparion, ton 1: O Matko nasza miłująca wszystkich! Tyś ikonę
swoją w cudownym jaśnieniu przodkom naszym we wsi Turkowice
objawiłaś i łzy nad nami grzesznymi z przeczystego oblicza Twego
gorzkie wytoczyłaś. Oczyść zatwardziałe serca nasze jaśnieniem
miłości, abyśmy wylewając łzy pokuty stali się godnymi
królestwa niebieskiego.

Kontakion, ton 3: Pod opieką Bogurodzicy Kościół świętuje
złożenie szaty Bogurodzicy i objawienie jej cudownej ikony,
radośnie wołając: Oto Matka nasze jest z nami!

3 Św. męczennika Hiacynta.

Troparion, ton 4: Męczennik Twój, Panie, Hiacynt.

Kontakion, ton 2: Jasną jesteś i nie sprowadzającą na manowce
gwiazdą, cierpiętniku Hiacyncie, swoimi promieniami ukazujesz
światu Słońce Chrystusa, rozpraszasz złudny blichtr, a nam
ukazujesz Światło, modląc się ciągle za nami wszystkimi.

4 Św. ojca naszego Andrzeja, biskupa Krety, jerozolimskiego.
Czcigodnej Marty, matki św. Symeona z Dziwnej Góry.

Troparion, ton 4: Przez prawdziwość Twych czynów, ojcze i
arcypasterzu Andrzeju.

Kontakion, ton 2: Zaprawdę przez wspaniałe Boże hymny okazałeś
się najjaśniejszą lampą świata, jaśniejąc Światłością
Trójcy, Andrzeju czcigodny. Przeto wszyscy wołamy do Ciebie: Nie
przestawaj modlić się za nami wszystkimi.

Troparion, ton 8: W Tobie, matko, doskonale zachowało się.

Kontakion, ton 2: W modlitwach stojąc przed Panem, przeczystej
Bogurodzicy śpiew i chwałę przynosząc, Marto czcigodna,
zrodziłaś święte dziecko, Symeona sprawiedliwego, lampę całego
świata, z którym zawsze módl się za nami wszystkimi.

5 Św. ojca naszego Atanazego z Atosu. Ikony Matki Bożej
„Ekonomissa”.

Troparion, ton 3: Zastępy aniołów są zdumione Twoim życiem w
ciele, jak Ty, ojcze Atanazy, godny wszelkiej pochwały, będąc w
ciele przystąpiłeś do niewidzialnej walki i zadałeś rany pułkom
szatanów, dlatego Chrystus Ciebie nagrodził wieloma darami, módl
się więc, ojcze, o zbawienie dusz naszych.

Kontakion, ton 8: Jako osobliwego widza bytów niematerialnych i
energicznego mistrza z prawdziwego zdarzenia wzywa Ciebie owczarnia
Twoja, Głosicielu słów Bożych, nie ustawaj w modlitwach o
uwolnienie od pokus i napaści tych, co wołają do Ciebie: Raduj
się, ojcze Atanazy.

Troparion o ikonie, ton 4: Ty, która jesteś Orędowniczką budzącą
bojaźń i nie do zawstydzenia, nie gardź, Dobra, modlitwami naszymi,
przez wszystkich sławiona Bogurodzico, miłosierna Opiekunko
wiernych, umocnij prawosławnych dziedzictwo, zbaw kraj nasz i
wszystkich prawosławnych żyjących w nim obroń, bowiem zrodziłaś
Boga, jedyna błogosławiona.

6 Św. ojca naszego Syzoja Wielkiego.

Troparion, ton 1: Pustyni mieszkańcem i w ciele aniołem.

Kontakion, ton 2: Trudząc się jako anioł na ziemi byłeś widziany,
czcigodny, zawsze oświecając myśli wiernych znakami Bożymi, przeto
Ciebie, Syzoju, z wiarą czcimy.

7 Św. ojców naszych Tomasza z góry Maleos i Akacjusza wspomnianego
w Drabinie.

Troparion, ton 4: Boże ojców naszych, który postępujesz z nami.

Kontakion o Akacjuszu, ton 8: Świat porzuciwszy od młodości
poszedłeś za Chrystusem, mądry Akacjuszu czcigodny, naśladując
Jego dobrowolną pokorę i zrzuciłeś pełnego pychy dręczyciela,
módl się nieustannie za nami wszystkimi.

Kontakion o Tomaszu, ton 4: Wielkie zwycięstwo mężnie pokazałeś,
rozpalony Bożą miłością, króla cielesnego i całe piękno
odrzuciłeś, zamieszkałeś na górze Maleso, z której na niebiosa
wstąpiłeś do Króla królów, Tomaszu, módl się nieustannie za
nami wszystkimi.

8 Św. wielkiego męczennika Prokopa.

Troparion, ton 4: Męczennik Twój, Panie, Prokop.

Kontakion, ton 2: Gorliwością dla Chrystusa rozpalany i mocą
krzyża ogrodzony, wrogów ataki i hardość zrzuciłeś, Prokopie, i
wywyższyłeś czcigodny Kościół, wiarą odnosząc zwycięstwa i
nas oświecając.

9 Św. męczennika Pankracego, biskupa Tauromenii.

Troparion, ton 4: Jako uczestnik powołania apostołów.

Kontakion, ton 4: Okazałeś się jaśniejącą gwiazdą Tauromenii,
Pankracy, i jako biskup męczennik okazałeś się Chrystusowi, przed
którym teraz stojąc módl się za czczących Ciebie,
błogosławiony.

10 Św. 45 Męczenników z Nikopolis w Armenii. Św. ojca naszego
Antoniego Pieczerskiego, Kijowskiego.

Troparion, ton 4: Męczennicy Twoi, Panie.

Kontakion, ton 2: Dla Chrystusa męczennicy podjęliście liczne męki
i zrzuciliście całe wielobóstwo pogańskie, zniszczyliście
wszelkie oszustwo bezbożnictwa zdeptawszy je mocą Chrystusa,
wszystkich nas nauczywszy z wiarą wołać jawnie: Alleluja.

Troparion, ton 4: Porzucając ziemski zgiełk i wyrzekając się
świata zgodnie z Ewangelią, poszedłeś za Chrystusem, prowadząc
anielskie życie, przybyłeś do cichej przystani świętej góry
Atos, a stamtąd z błogosławieństwem ojców przyszedłeś na
wzgórza Kijowa i tam w umiłowaniu trudów, przynosząc światło
swojej ojczyźnie, zakończyłeś życie. Całym zastępom zakonników
pokazałeś drogę do królestwa niebieskiego, wiodąc ich do
Chrystusa, do którego módl się o zbawienie naszych dusz.

Kontakion, ton 8: Oddając się od młodości Bogu ponad wszystko
umiłowanemu, poszedłeś za Nim, Czcigodny, w miłości całą
duszą, marne sprawy światowe za nic poczytałeś, zrobiłeś sobie
pieczarę w ziemi, gdzie mężnie walczyłeś przeciw knowaniom
niewidzialnego wroga, zajaśniawszy po krańce ziemi jak błyszczące
słońce, dlatego przeszedłeś do niebieskich pałaców. Stojąc
teraz z aniołami przed tronem Pana, wspomnij nas, czczących Twoją
pamięć, byśmy do Ciebie wołali: Raduj się, Antoni, ojcze nasz.

Wspomnienie ojców pierwszych sześciu Soborów Powszechnych.

Troparion, ton 8: Nieskończenie chwalebny jesteś, Chryste Boże
nasz, ponieważ ustanowiłeś na ziemi naszych ojców, jak gwiazdy na
niebie i przez nich doprowadziłeś nas do prawdziwej wiary, bogaty w
miłosierdzie, chwała Tobie.

Kontakion, ton 4: Nauczanie apostołów i ojców dogmaty umocniły
jedną wiarę Kościoła, który nosi szatę prawdy, utkaną z
teologii otrzymanej z wysoka, naucza w sposób prawy i wysławia
wielką tajemnicę pobożności.

11 Św. pełnej chwały męczennicy Eufemii. Św. księżnej Olgi.

Troparion o Eufemii, ton 4: Ukochałaś swego Oblubieńca Chrystusa, z
palącą się uroczyście swą lampą, jaśniejąca cnotami, weszłaś
z Nim na gody, pełna chwały Eufemio, otrzymując od Niego wieniec
męczeństwa. Dlatego nas, którzy czcimy Twoje wspomnienie, uwolnij
od nieszczęść.

Kontakion, ton 6: Trudy w bojowaniu, trudy w wierze, zniosłaś z
miłości do swego Oblubieńca Chrystusa i teraz, proś za przyczyną
Bogurodzicy, by jak herezje, tak i knowania wrogów były poddane pod
nogi prawowitych władców, Eufemio pełna chwały, któraś od
sześciuset trzydziestu mających w sercu Boga Ojców przyjęła i
zachowała postanowienie.

Troparion o Oldze, ton 1: Podniósłszy swój umysł na skrzydłach
poznania Boga, przesławna Olgo, wzleciałaś ponad świat widzialny,
osiągając Boga i Twórcę wszechświata. Znalazłszy Go,
otrzymałaś we chrzcie nowe życie i na wieki przebywasz nietknięta,
ciesząc się owocami życiodajnego drzewa.

Kontakion, ton 4: Wysławiajmy dzisiaj pieśniami dobroczyńcę
wszystkich Boga, który na Rusi obdarzył chwałą mądrą w Bogu
Olgę, aby dzięki Jej modlitwom dać nam odpuszczenie grzechów.

12 Św. męczenników Proklosa i Hilarego. Św. ojca naszego Michała.

Troparion, ton 4: Męczennicy Twoi, Panie.

Kontakion, ton 2: Jako jasna gwiazda zajaśniało męczenników
Proklosa i Hilarego czcigodne cierpienie, oświecające nas
jasnością cudów, przeto świętujemy Waszą pamięć, módlcie się
do Chrystusa Boga, aby zbawił dusze nasze.

Troparion, ton 8: W Tobie, ojcze, doskonale zachowało się.

Kontakion, ton 2: Namiętności ciała ukróciłeś przez czyny,
szybkość duszy uskrzydliłeś oświeceniem, Michale, i okazałeś
się mieszkaniem Trójcy, na którą patrząc módl się nieustannie
za nami wszystkimi.

13 Św. Archanioła Gabriela. Św. ojca naszego Stefana Sabbaity.

Troparion, ton 4: Wojsk niebieskich arcystrategu, prosimy Ciebie
nieustannie, my niegodni, abyś nas osłonił cieniem skrzydeł
niematerialnej swojej chwały, zachowując nas usilnie modlących się
i wołających: Od nieszczęść wybaw nas, wodzu niebieskich mocy.

Kontakion, ton 2: Na niebiosach widząc Bożą Chwałę i na ziemi z
wysoka dając łaskę, wodzu aniołów mądry Gabrielu, sługo Chwały
Bożej i świata Boży obrońco, zbawiaj i zachowaj śpiewających
Tobie: Bądź nam sam pomocnikiem i nikt przeciwko nam.

14 Św. apostoła Akwili, z siedemdziesięciu uczniów Pana.

Troparion, ton 3: Święty apostole Akwilo, módl się do
miłosiernego Boga, aby odpuszczenie grzechów dał duszom naszym.

Kontakion, ton 4: Jako wielkie słońce Kościół zdobył Ciebie,
chwalebny Akwilon, światłością nauki Twojej oświeca z wiarą
czczących Ciebie, apostole Pana.

15 Św. męczenników Kerykosa i Julity, Jego matki. Św. równego
apostołom wielkiego księcia Włodzimierza.

Troparion, ton 4: Męczennik Twój, Panie, Kerykos.

Kontakion, ton 2: W objęciach nosząc Chrystusowego męczennika
Kerykosa, Julita w trudzie mężnym weseląc się, wołała: Chrystus
jest chwałą męczenników.

Troparion o Włodzimierzu, ton 4: Jak ewangeliczny kupiec szukałeś
drogocennej perły, słynny ze swego panowania Włodzimierzu. Panując
na wysokim tronie matki grodów, chronionego przez Boga Kijowa,
badając i posyłając do Konstantynopola posłów dla poznania
prawdziwej wiary, znalazłeś drogocenną perłę, Chrystusa, który
wybrał Ciebie, jak drugiego Pawła, podobnie jak On zrzuciłeś w
chrzcie świętym ślepotę duszy i ciała, przeto świętujemy Twoją
pamięć my, Twój naród, a Ty módl się o pomyślność ojczyzny
naszej i narodu.

Kontakion o Włodzimierzu, ton 8: Podobny się stałeś w mądrości
wielkiemu apostołowi Pawłowi, wielce chwalebny Włodzimierzu,
odrzuciłeś jak zabawę dziecięcą troski o kult pogański i
przystroiłeś się boską purpurą chrztu jako mąż doskonały, a
teraz stojąc radośnie przed Chrystusem Zbawcą, módl się o
pomyślność swej ojczyzny i narodu.

16 Św. męczennika Atenogena i 10 Jego uczniów.

Kontakion, ton 4: Poszedłeś za słowami Władcy i jako pasterz
doskonały duszę swoją oddałeś za owieczki Chrystusa, męczenniku
kapłanie Atenogenie, przeto sławimy Ciebie i z Tobą dziesięciu
uczniów Twoich, którzy cierpieli kierując się Twoją nauką i
bojaźnią Bożą. Przeto Pan ukoronował Was życiodajną prawicą,
do Niego módlcie się za nami wszystkimi.

17 Św. wielkiej męczennicy Maryny.

Troparion, ton 4: Owieczka Twoja, Jezu, Maryna.

Kontakion, ton 2: Upiększona cnotami dziewictwa ukoronowana
zostałaś niezniszczalną koroną, dziewico Maryno, krwią
męczeńską oczerwieniona cudami uleczeń oświecasz pobożnie,
męczennico, przyjąwszy oznaki zwycięstwa czci Twego cierpienia.

18 Św. męczennika Emiliana.

Troparion, ton 4: Męczennik Twój, Panie, Emilian.

Kontakion, ton 3: Bożą gorliwością rozpalany ognia nie uląkłeś
się, lecz wstąpiłeś weń z nieugiętą wolą i przez
rozwścieczony ogień spalony zostałeś, złożony Władcy jako
ofiara, chwalebny męczenniku Emilianie. Módl się do Chrystusa Boga
o danie nam wielkiego miłosierdzia.

19 Św. matki naszej Makryny, matki św. Bazylego Wielkiego.
Czcigodnego ojca naszego Diosa.

Troparion, ton 8: W Tobie, matko, doskonale zachowało się.

Kontakion, ton 2: Całym sercem umiłowałaś łaskawego Boga i Jego
krzyż czcigodny wziąwszy na ramię, gorliwie poszłaś za nim,
przeto znalazłaś odpuszczenie grzechów.

Troparion, ton 1: Pustyni mieszkańcem i w ciele aniołem.

Kontakion, ton 2: Uzbroiłeś się po Bożemu czystością duszy i jak
włócznię wziąłeś do ręki nieustanne modlitwy, dlatego
pokonałeś całe pułki demonów, ojcze nasz Diosie, módl się
ciągle za nami wszystkimi.

20 Św. proroka Eliasza. Św. męczenników matki Marii, kapłana
Dymitra, Jerzego i Eliasza.

Troparion o proroku, ton 4: Anioł w ciele, fundament proroków, drugi
poprzednik przyjścia Chrystusa, chwalebny Eliasz, posyłający z
nieba Elizeuszowi łaskę, oddala choroby i trąd oczyszcza, dlatego i
dla swoich czcicieli posyła uzdrowienia.

Kontakion, ton 2: Proroku i widzący wielkie dzieła Boga naszego,
chwalebny Eliaszu, który swym słowem wstrzymałeś obłoki deszcz
wylewające, módl się za nami do jedynego Przyjaciela człowieka.

Troparion, ton 1: Dla cierpień świętych, jakie dla Ciebie znieśli,
daj się ubłagać, Panie, i ulecz wszystkie boleści nasze, modlimy
się, Przyjacielu człowieka.

Kontakion, ton 8: Jako świadków prawdy i głosicieli pobożności
godnie uczcijmy w natchnionych pieśniach Dymitra, Marię, Jerzego i
Eliasza, którzy przecierpieli więzy, bóle i sąd nieprawy,
przyjmując korony niezniszczalne.

21 Św. ojców naszych Symeona Szalonego dla Chrystusa i Jana, Jego
towarzysza. Św. proroka Ezechiela.

Troparion, ton 4: Boże ojców naszych, który postępujesz z nami.

Kontakion, ton 2: Z wiarą i miłością wysławmy w ciele
okazującego bezcielesnego i cnotami jaśniejącego Symeona równego
apostołom, i Boga noszącego w sercu, a z Nim Jana zawsze godnego
pamięci, jako nieustannie modlących się do Pana za nami wszystkimi.

Troparion, ton 2: Świętując, Panie, pamięć proroka Twego
Ezechiela, modlimy się do Ciebie: Zbaw dusze nasze.

Kontakion, ton 4: Okazałeś się Bożym prorokiem, Ezechielu cudowny,
ogłosiwszy wszystkim wcielenie Pana, Baranka, Stworzyciela i Syna
Bożego objawiając na wieki.

22 Św. niosącej wonności i równej apostołom Marii Magdaleny.
Przeniesienie relikwii św. męczennika Fokasa, biskupa Synopy.

Troparion, ton 1: Za Chrystusem narodzonym dla nas z Dziewicy
poszłaś, czcigodna Magdaleno Mario, zachowując Jego nakazy i
przykazania, przeto dzisiaj świętując uroczyście Twoje
wspomnienie, dzięki Twoim modlitwom otrzymujemy odpuszczenie
grzechów.

Kontakion, ton 3: Stojąc z wieloma innym przy krzyżu Zbawcy,
przesławna Mario Magdaleno, współcierpiałaś z Matką Pana, łzy
wylewając i przynosząc je ku chwale, i mówiąc: Cóż to za
przedziwny cud! Ten który trzyma całe stworzenie, dobrowolnie
zechciał ucierpieć. Chwała Twemu panowaniu!

Troparion o Fokasie, ton 4: Jako uczestnik powołania apostołów.

Kontakion o Fokasie, ton 6: Jako biskup składający ofiary, ojcze, ma
końcu siebie złożyłeś w ofierze, zaświadczywszy o Chrystusie
Bogu, umacniany przez aniołów i śmierć pokonując jesteś z
wołającymi do Ciebie: Przyjdź, Fokasie, bądź z nami i nikt
przeciwko nam.

23 Św. męczenników Trofima, Teofila i ich towarzyszy. Poczajowskiej
ikony Matki Bożej.

Troparion, ton 4: Męczennicy Twoi, Panie.

Troparion, ton 5: Przed Twoją świętą ikoną, Władczyni, modlący
się otrzymują uzdrowienia, przyjmują poznanie prawdziwej wiary i
odpędzają napaści wrogów, przeto i nam, przypadającym do Ciebie,
wyproś odpuszczenie grzechów, oświeć pobożnymi myślami serca
nasze i zanieś Twojemu Synowi modlitwę o zbawienie dusz naszych.

Kontakion, ton 1: Twoja Poczajowska ikona, Bogurodzico, okazała się
źródłem uzdrowień i umocnieniem wiary prawosławnej, przeto i nas,
do niej przypadających, wyzwól z nieszczęść i pokus, ławrę
Twoją zachowaj nienaruszoną, umocnij prawosławie w sąsiednich
krajach i daj Twoimi modlitwami odpuszczenie grzechów, możesz bowiem
wszystko, co zechcesz.

24 Św. męczennicy Krystyny. Św. męczenników Borysa i Gleba, na
chrzcie Romana i Dawida.

Troparion, ton 4: Owieczka Twoja, Jezu, Krystyna.

Kontakion, ton 2: Zostałaś poznana jako świetlista gołębica,
mająca złote skrzydła, i wzleciałaś na wyżyny nieba, Krystyno
czcigodna, przeto obchodząc Twoje sławne święto z wiarą kłaniamy
się Twoim relikwiom, z których dla nas wszystkich obficie wyciekają
uleczenia Boże dla dusz i ciał.

Troparion o męczennikach, ton 2: Sprawiedliwi cierpiętnicy i
prawdziwi słuchacze Chrystusowej Ewangelii, niewinny Romanie i
łagodny Dawidzie! Bez oporu stanęliście przed bratem wrogiem,
zabijającym wasze ciało, ale nie mogącym zaszkodzić duszy. Niech
więc płacze zły miłośnik władzy, a wy cieszcie się z aniołami,
stojąc przed Trójcą Najświętszą, módlcie się za ojczyznę
waszych rodaków i ich zbawienie.

Kontakion, ton 3: Zajaśniało dzisiaj przesławne Wasze wspomnienie,
szlachetni cierpiętnicy Chrystusa, Romanie i Dawidzie, które
nawołuje nas do uwielbienia Chrystusa, Boga naszego. Dlatego garniemy
się do was, Święci, aby dzięki waszym modlitwom otrzymać dar
uzdrowienia, bowiem Wy jesteście Bożymi lekarzami.

25 Zaśnięcie św. Anny, matki Najświętszej Bogurodzicy.

Troparion, ton 4: Rodzicielkę Życia, czystą Bogurodzicę, nosiłaś
w swym łonie, mądra w Bogu Anno, dlatego dzisiaj z radością
przeszłaś do świata niebieskiego, gdzie w szczęściu żyją tam
przebywający. Dla tych, którzy czczą Ciebie z miłością,
wypraszasz, błogosławiona, przebaczenie grzechów.

Kontakion, ton 2: Świętujemy dzisiaj wspomnienie przodków
Chrystusa, prosząc z wiarą o ich pomoc, by uwolnieni zostali od
nieszczęść ci, którzy wołają: Boże, bądź z nami Ty, który w
swej dobroci obdarzyłeś ich chwałą.

26 Św. męczennika Hermolausza kapłana i Jego towarzyszy.

Troparion, ton 4: Męczennicy Twoi, Panie.

Kontakion, ton 4: Pobożnie żyłeś jako biskupi koronę męczeńską
przyjąłeś, ofiary bożkom wygasiwszy, byłeś dobrym pasterzem
Chrystusowej owczarni, mądry, i Pantelejmona prawdziwym nauczycielem.
Przeto czcimy Ciebie pieśniami, wołając: Wybawiaj nas zawsze z
nieszczęść modlitwami Twoimi, Hermolauszu, ojcze nasz.

27 Św. wielkiego męczennika Pantelejmona lekarza. Św. równego
apostołom Klimenta Ochrydzkiego. Św. równego apostołom Nauma
Ochrydzkiego. Św. siedmiu Oświecicieli Słowian.

Troparion, ton 3: Święty męczenniku i uzdrowicielu Pantelejmonie,
módl się do miłosiernego Boga, aby odpuszczenie grzechów dał
duszom naszym.

Troparion, ton 4: Słowami Twoimi skierowałeś narody do wiary
Chrystusowej, czynami zaś siebie samego podniosłeś do życia
Bożego, równy apostołom biskupie Klimencie, cudami jaśniejąc
przystępującym do Ciebie z wiarą i sławnie oświecając
Kościół, przeto czcigodną pamięć Twoją czcimy.

Troparion, ton 4: Świat porzuciłeś przylgnąwszy do Chrystusa,
ciało ukrzyżowałeś żyjąc Duchem, Naumie błogosławiony,
naśladując gorliwe wysiłki apostołów i złowiłeś do wiary
mnóstwo Bułgarów. Przeto modlitwami Twoimi wybaw nas z pokus.

Troparion, ton 1: Koronami chwały uwieńczmy siedmiu sławnych,
Cyryla z Metodym, Klimenta, Nauma z Sawą i Gorazda z Angelarym jako
światła zajaśniałe, które ogłosiły nam Boga Trójjedynego,
kolumny niezachwiane Kościoła bułgarskiego i natchnionych
obrońców słowa naszego, którzy zlikwidowali biesowski kul bożków
i modlą się do Chrystusa Boga, aby umocnił nasz Kościół, a
duszom naszym dał pokój i wielkie miłosierdzie.

Kontakion, ton 5: Naśladowco Miłosiernego, który łaskę uzdrowień
od Niego przyjąłeś, cierpiętniku i męczenniku Chrystusa Boga,
ulecz modlitwami Twoimi duchowe słabości nasze, zawsze odpędzając
zgorszenie wroga od wołających z wiarą: Zbaw nas, Panie.

28 Św. apostołów i diakonów Prochora, Nikanora, Tymona i
Parmenasa. Supraskiej ikony Matki Bożej.

Troparion, ton 3: Święci apostołowie, módlcie się do
miłosiernego Boga.

Troparion o ikonie, ton 4: Do Bogurodzicy ufnie dzisiaj pospieszmy,
grzeszni i bezsilni, i padając przed Nią, wołajmy ze skruchą: O
Władczyni, pomóż, litując się nad nami, nie zwlekaj, bo giniemy,
przytłoczeni mnóstwem grzechów. Nie odsyłaj sług Twoich z niczym,
bowiem w Tobie mamy jedyną nadzieję.

Kontakion, ton 1: Diakoni czcigodni i świadkowie Słowa, okazaliście
się wybranymi naczyniami wiary, sławni Nikanorze i Prochorze,
Parmenasie i Tymonie, przeto dzisiaj świętą pamięć Waszą
świętujemy, w weselu serca Was błogosławiąc.

29 Św. męczennika Kallinika.

Troparion, ton 4: Męczennik Twój, Panie, Kallinik.

Kontakion, ton 2: Piękno wyżyn nieba godnie odziedziczyłeś, bowiem
miłością Chrystusową rozpaliłeś się przeciwko ogniowi,
Kalliniku, przeto mężnie odważyłeś się, a teraz stojąc przed
Nim nie przestawaj modlić się za nami wszystkimi.

30 Św. apostołów Sylasa, Sylwana i towarzyszy, z siedemdziesięciu.

Troparion, ton 3: Święci apostołowie, módlcie się do
miłosiernego Boga.

Kontakion, ton 4: Jesteście latoroślami Chrystusowego krzewu
winnego, mądrzy apostołowie przynoszący grona cnót, z których
płynie dla nas wino zbawienia. Pijąc je i napełniając się
radością, świętujemy czcigodne Wasze wspomnienie, a Wy,
apostołowie Pańscy, módlcie się dzisiaj o dar wielkiego
miłosierdzia dla nas i odpuszczenie grzechów.

31 Św. i sprawiedliwego Ewdokima. Wigilia procesji czcigodnego i
życiodajnego krzyża.

Troparion, ton 4: Ten, Który Ciebie wezwał do przybytków
niebieskich, ciało Twoje i po śmierci zachowuje nienaruszone,
święty Ewdokimie, ponieważ Ty, błogosławiony, kierując się
mądrością i nieskazitelnością, nie splamiłeś swego ciała,
dlatego z ufnością módl się do Chrystusa o zbawienie nasze.

Troparion, ton 1: Zbaw, Panie, lud Twój i pobłogosław dziedzictwo
Twoje, zwycięstwem prawowiernych nad przeciwnikami obdarzaj i przez
krzyż Twój ochraniaj społeczność Twoją.

Kontakion, ton 2: Pragnąc rzeczy wyższych z wyższymi połączyłeś
się i na rydwanie ognistych Bożych wstępowań cnotami napełniłeś
duszę, błogosławiony Ewdokimie, na ziemi żyjąc jak bezcielesny
dobrze czyniłeś przed obliczem Stwórcy wszystkich.

MIESIĄC SIERPIEŃ.

1 Procesja czcigodnego i życiodajnego krzyża. Św. siedmiu braci
Machabejskich, ich matki Salomonii i Eleazara nauczyciela.

Troparion, ton 1: Zbaw, Panie, lud Twój i pobłogosław dziedzictwo
Twoje, zwycięstwem prawowiernych nad przeciwnikami obdarzaj i przez
krzyż Twój ochraniaj społeczność Twoją.

Troparion o męczennikach, ton 1: Dla cierpień świętych, jakie dla
Ciebie znieśli, daj się ubłagać, Panie, i ulecz wszystkie boleści
nasze, modlimy się, Przyjacielu człowieka.

Kontakion, ton 4: Dobrowolnie podniesiony na krzyżu, Chryste Boże,
okazuj miłosierdzie swe nowej społeczności noszącej Twoje imię,
obdarz swą mocą wiernych swoich ludzi, daj im zwycięstwo nad
wrogami, niech mają pomoc Twoją za tarczę pokoju, przemożny znak
zwycięstwa.

Troparion o Najświętszym Zbawicielu, ton 8: Z wysokości
spoglądając, ubogich przyjmując, nawiedź nas zniewolonych przez
grzechy, Władco wielce miłosierny, dla modlitw Bogurodzicy daj
duszom naszym wielkie miłosierdzie.

Kontakion, ton 4: Byłem sprawcą wszelkiego skalania,
najmiłosierniejszy Zbawco, i wpadłem w jamę rozpaczy, lecz jęczę
z serca i wołam do Ciebie, Słowo: Pospiesz i przybądź na pomoc
nam, Szczodry, jako miłosierny.

2 Przeniesienie relikwii św. pierwszego męczennika i archidiakona
Stefana.

Troparion, ton 4: Twoja głowa, pierwszy spośród zastępów
męczenników Stefanie, otrzymała królewski diadem za cierpienia,
które zniosłeś dla Chrystusa Boga. Wykazałeś bowiem Żydom ich
szaleństwo i widziałeś swego Zbawiciela po prawicy Ojca. Módl się
zawsze do Niego za dusze nasze.

Kontakion, ton 6: Pierwszy zasiany zostałeś na ziemi przez
niebiańskiego Rolnika, chwalebny Stefanie, pierwszy na ziemi za
Chrystusa krew przelałeś, błogosławiony, pierwszy od Niego
zwycięstwa koronę otrzymałeś na niebiosach, cierpiętników
początku, ukoronowany pierwszy spośród męczenników.

3 Św. ojców naszych Izaaka, Dalmatosa i Fausta.

Troparion, ton 4: Boże ojców naszych, który postępujesz z nami.

Kontakion, ton 2: Przez post zajaśniałeś jak gwiazda i herezje
wiarą zniszczyłeś, wysławiany w pieśniach Izaaku z Dalmatosem i
Faustem, jako Chrystusowych wybrańców, modlących się do Niego za
nami wszystkimi.

4 Św. siedmiu młodzieńców z Efezu. Św. męczennicy Eudokii.
(patrz: 1 marca)

Troparion, ton 4: Wielki cud dokonuje wiara! Siedmiu świętych
młodzieńców przeżyło w pieczarze jak w królewskim pałacu i
umarli, nie podlegając zepsuciu. Po wielu latach powstali niby ze snu
dla uwiarygodnienia zmartwychwstania wszystkich ludzi. Dla ich
modlitw, Chryste Boże, zbaw dusze nasze.

Kontakion, ton 4: Światem zniszczalnym pogardziliście i
niezniszczalne dary przyjąwszy umarliście pozostając
niezniszczalnymi, przeto powstajecie po wielu latach, grzebiąc całą
złą niewiarę, których dzisiaj wysławiając Chrystusowi
zaśpiewajmy.

5 Przedświęcie Przemienienia Pana naszego Jezusa Chrystusa. Św.
męczennika Eusygniosa.

Troparion przedświęcia, ton 4: Wyjdźmy zawczasu, wierni, na
spotkanie przemienienia Chrystusa, świętujmy z radością tę
wigilię i wołajmy: Nadszedł dzień boskiej radości, bowiem Pan
wchodzi na górę Tabor, aby zajaśnieć blaskiem swego bóstwa.

Kontakion, ton 4: Dzisiaj w boskim Przemienieniu jaśnieje Bożym
blaskiem cała śmiertelna natura i woła radośnie: Chrystus się
przemienia, zbawiając wszystkich.

6 PRZEMIENIENIE PANA NASZEGO, BOGA I ZBAWICIELA JEZUSA CHRYSTUSA.

Troparion, ton 7: Przemieniłeś się na górze, Chryste Boże,
objawiając uczniom Twoim chwałę Twoją na ile mogli pojąć.
Niechaj więc i nam grzesznym za wstawiennictwem Bogurodzicy
zajaśnieje wieczna Światłość Twoja, Dawco Światłości, chwała
Tobie!

Kontakion, ton 7: Na górze Przemieniłeś się, na ile mogli pojąć
uczniowie chwałę Twoją i chwałę Twoją, Chryste Boże, oglądali,
by gdy mieli ujrzeć Ciebie krzyżowanym, mękę mogli pojąć
dobrowolną i całemu światu głosić potem, że Ty jesteś
prawdziwym Chrystusem, Światłością Ojca.

7 Poświęcie Przemienienia. Św. męczennika Dometiosa.

Troparion święta.

Troparion, ton 4: Pracowicie ćwicząc się wprzód na górze,
uzbrojony w krzyż wygubiłeś duchowe oddziały wrogów,
błogosławiony, i znowu do boju dzielnie się przygotowałeś. Za oba
dokonania otrzymałeś koronę od Pana, godny nieustannej pamięci
Dometiosie, czcigodny męczenniku.

Kontakion, ton 6: Widząc zniszczalne i ciągnące w dół
mędrkowanie, czcigodny męczenniku Demetiosie, okazałeś się
wielkim nauczycielem mnichów i nie uląkłeś się gniewu króla,
który nie chciał czcić prawdziwego Boga. Przeto zostałeś
zamęczony, śpiewając pieśń: Bóg jest ze mną i nikt przeciwko
mnie.

8 Poświęcie Przemienienia. Św. Emiliana, wyznawcy, biskupa
Kyzykosu.

Troparion święta.

Troparion, ton 3: Kościół śpiewając sławi Ciebie, Emilianie,
jako mężnego obrońcę Trójcy, za którą ucierpiałeś. Przeto
czcimy pamięć Twoją: Z napaści pogan wybaw sługi Twoje.

9 Poświęcie Przemienienia. Św. apostoła Macieja.

Troparion, ton 3: Święty apostole Macieju, módl się do
miłosiernego Boga, aby odpuszczenie grzechów dał duszom naszym.

Kontakion, ton 4: Jaśniejące jak słońce Twoje słowa wyszły na
cały świat i oświecają łaską Kościół zebrany spośród
narodów, cudotwórco apostole Macieju.

10 Poświęcie Przemienienia. Św. męczennika i archidiakona
Wawrzyńca.

Troparion, ton 4: Męczennik Twój, Panie, Wawrzyniec.

Kontakion, ton 2: Serce Twoje rozpalone Bożym ogniem do końca
spopieliło ogień żądz, umocnienie cierpiętników, noszący w
sercu Boga męczenniku Wawrzyńcu, i w cierpieniach wołałeś z
wiarą: Nic nie rozłączy mnie z miłością Chrystusową.

11 Poświęcie Przemienienia. Św. męczennika i archidiakona Euplosa.

Troparion, ton 4: Męczennik Twój, Panie, Euplos.

Kontakion, ton 1: Przykazania Chrystusowe w ręce nosząc, stanąłeś
wołając do wrogów w bojowaniu: Sam przychodzę, aby cierpieć z
mocą. Przeto skłoniłeś z radością szyję swoją, przyjąłeś
ścięcie mieczem, skończywszy swój bieg.

12 Poświęcie Przemienienia. Św. męczenników Focjusza i Aniceta.

Troparion, ton 4: Męczennicy Twoi, Panie.

13 Zakończenie święta Przemienienia. Św. ojca naszego Maksyma
Wyznawcy. Ikony Matki Bożej „Zmiękczenie Złych Serce”.

Troparion, ton 8: Przewodniku Prawosławia, nauczycielu pobożności.

Kontakion, ton 6: Światłość trójjaśniejąca zamieszkała w duszy
Twojej, okazując Ciebie naczyniem wybranym, błogosławiony,
objawiającego Boga krańcom świata. Nieosiągalne rozumowanie Ty
mówisz, błogosławiony Maksymie, i Trójcę wszystkim jasno
głosisz, nadprzyrodzoną i niemającą początku.

Troparion o ikonie, ton 5: Zmiękcz nasze złe serca, Bogurodzico, i
ataki niewidzialnych na nas wygaś, wszelkie zniewolenie duszy naszej
rozwiąż, patrząc bowiem na Twą świętą ikonę rozrzewniamy się
Twoim cierpieniem i miłosierdziem dla nas, i rany Twoje całując
strzał naszych przeszywających Ciebie lękamy się. Nie pozwól nam,
Matko łaskawa, w okrucieństwie serc naszych i od okrutnych bliźnich
zginąć, Ty bowiem zaiste jesteś złych serc zmiękczeniem.

14 Przedświęcie Zaśnięcia Najświętszej Bogurodzicy. Św. proroka
Micheasza. Św. Teodozego Pieczerskiego.

Troparion przedświęcia, ton 4: Tańczcie zawczasu, narody,
klaskajcie z wiarą rękami, zgromadźcie się dzisiaj w miłości i
wszyscy wesoło wołajcie, bowiem Matka Boża ma chwalebnie przejść
z ziemi do nieba. Sławmy ją nieustannie hymnami jako Bogurodzicę.

Kontakion wigilii święta, ton 4: Cały świat przystrojony przez
niematerialnego Ducha, świętując Twoje sławne wspomnienie, w duchu
radośnie woła do Ciebie: Raduj się, Dziewico, chlubo chrześcijan.

Troparion, ton 8: Przewodniku Prawosławia, nauczycielu pobożności.

Kontakion, ton 8: Dziedzicem ojców byłeś, czcigodny, naśladując
ich życie, naukę, zwyczaje i wstrzemięźliwość, modlitwę i
czuwanie. Przeto jako mający odwagę przed Panem, wyproś
przebaczenie grzechów i zbawienie śpiewającym Tobie: Raduj się,
ojcze Teodozy.

15 ZAŚNIĘCIE NAJŚWIĘTSZEJ WŁADCZYNI NASZEJ BOGURODZICY I ZAWSZE
DZIEWICY MARYI.

Troparion, ton 1: W narodzeniu dziewictwo zachowałaś, w zaśnięciu
świata nie porzuciłaś, Bogurodzico. Odeszłaś bowiem do życia,
Matką będąc Życia, i Twymi modłami wybawiasz od śmierci dusze
nasze.

Kontakion, ton 2: Nieustającą w modlitwach Bogurodzicę i w
orędownictwie stałą nadzieję grób i śmierć nie zatrzymają,
bowiem Matka Życia przechodzi do życia, do Boga, który wcielił
się w Jej dziewicze łono.

16 Poświęcie Zaśnięcia. Przeniesienie z Edessy do Konstantynopola
nie uczynionej ręką ikony Pana naszego Jezusa Chrystusa. Św.
męczennika Diomedesa.

Troparion o ikonie, ton 2: Przeczystej Twojej ikonie, o Dobry,
oddajemy pokłon, prosząc Ciebie, Chryste o darowanie przewinień
naszych. Ty bowiem dobrowolnie zechciałeś wstąpić ciałem na
krzyż, aby tych, których stworzyłeś, wybawić z niewoli wroga.
Przeto dziękczynnie wołamy do Ciebie: Radością wszystko
napełniłeś, Zbawicielu nasz, który przyszedłeś zbawić świat.

Kontakion, ton 2: Z niewypowiedzianej i Bożej Twojej Opatrzności dla
ludzi, nieopisane Słowo Ojca, ikonę niepisaną i przez Ojca
napisaną, będącą zwycięstwem Twego prawdziwego wcielenia, czcimy
całując ją.

17 Poświęcie Zaśnięcia. Św. męczennika Mirona.

Troparion i kontakion święta.

Kontakion o świętym, ton 4: Od młodości Chrystusa umiłowałeś,
chwalebny, i zachowując Jego Boże przykazania do Niego
przybiegłeś, Mironie czcigodny, i z aniołami gorliwie modlisz się.
Wyproś odpuszczenie grzechów wszystkim czczącym pamięć Twoją.

18 Poświęcie Zaśnięcia. Św. męczenników Flora i Laura.

Troparion, ton 4: Wysławiajmy, wierni, z wyróżnieniem utalentowaną
i mądrą Bogiem wspaniałą dwójkę świętych. Oni gorliwie
wszystkim otwarcie przepowiadali niemającą początku Trójcę.
Dlatego, pełen świętości Florze i wielce czcigodny Laurze,
przecierpieliście przelanie krwi i otrzymaliście chwalebne korony.
Módlcie się do Chrystusa Boga o zbawienie dusz naszych.

Kontakion, ton 8: Jako męczennicy pobożności i cierpiętnicy
Chrystusowi mądrzy w Bogu, cały świat dzisiaj z chwałą czci Flora
i Laura. Obyśmy otrzymali łaskę i miłosierdzie Ich modlitwami,
zostali wybawieni z nieszczęść i pokus oraz z gniewu i smutku w
dniu Sądu.

19 Poświęcie Zaśnięcia. Św. męczennika Andrzeja Dowódcy i Jego
2593 towarzyszy.

Troparion, ton 4: Opuściłeś chwałę ziemskiej godności, a
otrzymałeś królestwo niebieskie. Kroplami krwi jakby drogocennymi
kamieniami ozdobiłeś niezniszczalne korony. Przywiodłeś do
Chrystusa zastęp męczenników. Wraz z chórami aniołów w
niegasnącej jasności słońca, które nie zachodzi, znalazłeś
Chrystusa. Módl się zawsze do Niego wraz ze swoimi towarzyszami,
święty Andrzeju Dowódco, o zbawienie dusz naszych.

Kontakion, ton 2: W modlitwach stojąc przed Panem, jak gwiazda
słońce poprzedzająca, upragnione skarbnice królestwa zobaczyłeś,
napełniając się niewypowiedzianą radością, nieśmiertelnemu
Królowi przez nieskończone wieki przez aniołów nieustannie
sławionemu śpiewasz, Andrzeju Stratelatesie. Módl się z nimi
nieustannie za nami wszystkimi.

20 Poświęcie Zaśnięcia. Św. proroka Samuela.

Troparion, ton 2: Świętując, Panie, pamięć proroka Twego Samuela.

Kontakion, ton 8: Jako wielce drogocenny dar przed poczęciem oddany
Bogu, od młodości służyłeś Jemu jak anioł i stałeś się
godnym wieścić przyszłość, błogosławiony. Przeto wołamy do
Ciebie: Raduj się, proroku Boży Samuelu, arcykapłanie wielki.

21 Poświęcie Zaśnięcia. Św. apostoła Tadeusza. Św. męczennicy
Bassy.

Troparion, ton 3: Święty apostole Macieju, módl się do
miłosiernego Boga, aby odpuszczenie grzechów dał duszom naszym.

Kontakion, ton 4: Jako gwiazdę jaśniejącą Kościół zdobył
Ciebie, apostole Tomaszu, cudami Twoimi zawsze oświecany. Zbaw
czczących z wiarą pamięć Twoją.

22 Poświęcie Zaśnięcia. Św. męczennika Agatonika i Jego
towarzyszy. Św. równego apostołom Gorazda, arcybiskupa Moraw.

Troparion, ton 4: Męczennicy Twoi, Panie.

Troparion, ton 2: Okazałeś się najczcigodniejszym następcą
nauczyciela swego Metodego, pierwszego biskupa Kościoła morawskiego,
biskupie ojcze nasz Gorazdzie, przedziwna kolumno Prawosławia,
męczenniku bez krwi, który podstępne wypędzenie ze swej ojczyzny i
męki przecierpiałeś. Daleko od swojej ojczyzny, ziemi morawskiej,
przez nauczanie umocniłeś dogmaty Bożej prawdy, duchem
zjednoczyłeś się ze świętymi nauczycielami swoimi Cyrylem i
Metodym w królestwie niebieskim. Módl się za nami, błogosławiony,
z wiarą czczącymi pamięć Twoją, o pokój dla świata i zbawienie
dusz naszych.

Kontakion, ton 1: Powołanie dobre zdobywszy, mądry w Bogu, złych
mężów nawróciłeś i nie uląkłeś się cierpień, Agatonie
chwalebny. Przeto stałeś się dziedzicem dóbr i przyjąłeś wraz z
cierpiącymi z Tobą godne korony.

23 Zakończenie uroczystości Zaśnięcia Najświętszej Bogurodzicy.
Św. męczennika Lupusa. Św. męczennika Ireneusza, biskupa Lyonu.

24 Św. męczennika Eutychesa, biskupa Sebasty, ucznia św. Jana
Teologa.

Troparion, ton 4: Jako uczestnik powołania apostołów.

Kontakion, ton 3: Z apostołami współtronujący i biskupów ozdobą
byłeś Eutychesie, męczeństwem wsławiłeś się i zajaśniałeś
jak słońce wszystkich oświecające i rozpędziłeś głęboką noc
bezbożnictwa. Przeto czcimy Ciebie jako zaiste Bożego znawcę
tajemnic Chrystusowych.

25 Przeniesienie relikwii św. apostoła Bartłomieja i św. apostoła
Tytusa.

Troparion, ton 3: Święci apostołowie, módlcie się do
miłosiernego Boga, aby odpuszczenie grzechów dał duszom naszym.

Kontakion o Tytusie, ton 4: Byłeś rozmówcą Pawła, apostole, z Nim
ogłosiłeś nam słowo Bożej łaski, mówiący o tajemnicach Tytusie
zawsze godny czci. Przeto wołamy do Ciebie: Nie przestawaj modlić
się za nami wszystkimi.

Kontakion o Bartłomieju, ton 4: Okazałeś się wielkim słońcem
Kościoła, jaśniejąc nauką i cudami budzącymi bojaźń
oświecając śpiewających Tobie, Bartłomieju, apostole Pana.

26 Św. męczenników Adriana i Natalii. Częstochowskiej ikony Matki
Bożej „Matka Słowa”. Ikony Matki Bożej „Rozrzewnienie”.

Troparion, ton 4: Męczennicy Twoi, Panie.

Kontakion, ton 4: Słowa żony mądrej w Bogu w serce włożywszy,
Adrianie, męczenniku Chrystusowy, na męki gorliwie pospieszyłeś z
żoną koronę przyjmujący.

Troparion o Częstochowskiej ikonie, ton 4: Niezwyciężone
Zwycięstwo, Władczyni Częstochowska, z dawna o nas troszcząca się
i chroniąca przyszłe zbawienie, przez pokutę uczyń nas nowym ludem
niebieskiego Króla.

Troparion o ikonie „Rozrzewnienie”, ton 4: Do Bogurodzicy z
rozrzewnieniem przypadnijmy, wszyscy obciążeni grzechami, cudowną
Jej ikonę Rozrzewnienia całując i wołając ze łzami: Władczyni,
przyjmij modlitwę niegodnych sług Twoich i daj nam, proszącym,
wielkie miłosierdzie Twoje.

Kontakion o ikonie „Rozrzewnienie”, ton 3: Naśladując niepłodny
figowiec, wcale nie przynoszę owoców rozrzewnienia, nieszczęsny, i
lękam się porąbania, lecz patrząc na cudowną ikonę Twoją,
Władczyni, jęczę z serca i wołam: Ulituj się, Miłosierna, i
mnie, mającemu skamieniałe serce, zechciej dać duszy i serca
rozrzewnienie.

27 Św. ojca naszego Pimena.

Troparion, ton 8: Potokami łez Twoich użyźniłeś niepłodną
pustynię.

Kontakion, ton 4: Świetlistych trudów Twoich, czcigodny ojcze,
nastał dzień świętej pamięci, dusze pobożnych rozweselającej,
Pimenie mądry w Bogu, ojcze nasz.

28 Św. ojca naszego Mojżesza Etiopczyka. Bł. ojca naszego
Augustyna, biskupa Hippony.

Troparion, ton 1: Pustyni mieszkańcem i w ciele aniołem.

Kontakion, ton 4: Etiopczyków policzkując i oblicza demonów
opluwszy, duchowo zajaśniałeś jak słońce świetliste,
światłością życia Twego i nauką kierując duszami naszymi.

29 Ścięcie czcigodnej głowy czcigodnego i chwalebnego Proroka i
Poprzednika Jana Chrzciciela.

Troparion, ton 2: Wspomnieniu sprawiedliwego towarzyszą pochwały,
Tobie zaś, Poprzedniku Pański, wystarczy Jego świadectwo. Ty
naprawdę jesteś największym z proroków, bowiem zostałeś uznany
godnym ochrzcić w falach Przepowiedzianego. Cierpiałeś więc za
prawdę z radością, i będąc w otchłani zwiastowałeś wcielonego
Boga, który gładzi grzech świata i okazuje nam wielkie
miłosierdzie.

Kontakion, ton 5: Chwalebne ścięcie Poprzednika było Bożym
zamysłem, aby On przebywającym w otchłani zwiastował przyjście
Zbawiciela, niech więc płacze Herodiada, która poprosiła o
przestępcze zabójstwo, bowiem nie umiłowała prawa Bożego i życia
wiecznego, ale życie złudne i doczesne.

30 Św. ojców naszych patriarchów Konstantynopola Aleksandra, Jana i
Pawła Młodszego.

Troparion o ścięciu głowy Poprzednika.

Troparion, ton 4: Boże ojców naszych, który postępujesz z nami.

Kontakion o biskupach, ton 8: Miłością Chrystusową rozpalani i
jarzmo Jego przyjąwszy, czcigodny krzyż, okazaliście się
naśladowcami Jego życia i uczestnikami Jego Bożej Chwały,
Aleksandrze mądry w Bogu z Janem cudownym i Pawłem sławnym. Przeto
stojąc przy Jego tronie gorliwie módlcie się za dusze nasze.

31 Złożenie czcigodnego pasa Najświętszej Bogurodzicy.

Troparion, ton 8: Bogurodzico zawsze Dziewico, opiekunko ludzi,
dałaś swemu Miastu jako potężną osłonę szatę i pas swego
najczystszego ciała, które z powodu dziewiczego Twego rodzenia
pozostały nienaruszone, bowiem przez Ciebie natura się odnawia i
wieki, dlatego prosimy Ciebie: Daj pokój światu, a duszom naszym
wielkie miłosierdzie.

Kontakion, ton 4: Czysta i pełna łaski Bożej, dałaś wszystkim
wiernym, jako osłonę niezniszczalną, świętą swoją szatę,
którą okrywałaś swe święte ciało, Boska Opiekunko człowieka.
Czcząc z miłością jej złożenie, wołamy do Ciebie z wiarą:
Raduj się, Dziewico, chlubo chrześcijan!

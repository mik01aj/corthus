W poniedziałek drugiego tygodnia,

po pierwszej recytacji Psałterza katyzmy poetyckie Oktoechosu i
teotokion.

Po drugiej recytacji Psałterza katyzma poetycka, ton 4:

Prosomion: Zadziwił się Józef.

Chryste, przez prawdziwy post i pokutę ożyw zmarłego przez
przestępstwo spożycia owocu, jako Szczodry, modlę się, i daj mi zawsze
chodzić prawymi i dobrymi drogami czcigodnych Twoich przykazań, aby
dostąpić Twojej Bożej chwały ze wszystkimi miłującymi Ciebie, przeto
wysławiam Twoją, Jezu, łaskawość dla wszystkich.

Chwała, i teraz. Teotokion. Prosomion:

Jestem atakowany przez gwałtowną burzę żądz, szalony, przyzywam Ciebie
gorąco, Czysta, nie pogardzaj mną, nieszczęsnym, żebym zginął, która
zrodziłaś otchłań miłosierdzia, poza Tobą bowiem nie mam nadziei. Obym
nie stał się radością i śmiechem dla wrogów z powodu pokładania w
Tobie nadziei, możesz bowiem, co zachcesz, jako Matka Boga wszystkich.

Po trzeciej recytacji Psałterza katyzma poetycka, ton 6:

Prosomion: Panie, zmiłuj się.

Panie, kieruj nami, gdy powtarzamy post, daj nam uświęcenie blaskiem i
oświeceniem Twoich przykazań, i pozwól nam, klęczącym, przynosić Tobie
przyjemną modlitwę. Ty bowiem jesteś Ojcem naszym i my Twoimi synami,
śpiewamy Tobie z bojaźnią i imię Twoje przyzywamy.

Chwała, i teraz. Teotokion: Początkiem zbawienia było zwiastowanie
Gabriela Dziewicy. Słysząc bowiem słowo „Raduj się”, nie uciekła od
powitania, nie zwątpiła jak Sara w namiocie, lecz tak powiedziała:
„Oto służebnica Pańska, niech mi się stanie według słowa Twego”.

Kanon z Menei i trójpieśń kyr Józefa. Recytowane są pieśni biblijne.
Ton 4.

Pieśń 1

Hirmos: Zrodzony z Dziewicy Boże, zatop w głębi beznamiętności mocnych
wodzów grzechu, abym Tobie przez trzy właściwości duszy jak na
cymbałach w umartwieniu ciała zwycięską zaśpiewał pieśń.

Jedyny łaskawy, źródło miłosierdzia, Baranku Boży, który wziąłeś jako
Bóg grzechy świata, zbaw mnie, pogrążającego się w odmętach grzechów,
kierując mnie do przystani pokuty.

Post czysty, oddalenie grzechu, odrzucenie żądz, miłość do Boga,
gorliwe modlitwy, łzy z rozrzewnieniem i troskę o ubogich Chrystus
nakazał w Pismach.

Duszę porażoną orężem grzechu i zranioną przez wiele zła, Lekarzu
naszych dusz ulecz jako Łaskawy, nałożywszy na mnie lekarstwa Twoich
mądrych przykazań, Przyjacielu człowieka.

Teotokion: Nieskalana arko, Najświętsza Dziewico, mnie skalanego przez
atak okropnych żądz, oczyść źródłem Twego miłosierdzia i daj mi obłoki
rozrzewnienia, Władczyni, niszczące głębię grzechu.

Inny kanon. Poemat kyr Teodora. Ton 5:

Hirmos: Wspomożyciel i obrońca stał się moim zbawieniem, To mój Bóg i
wysławię Go, Bóg Ojca mego i wywyższę Go, chwalebnie bowiem się
wysławił.

Przyjąwszy drugi tydzień świetlistego postu jako poświąteczną radość,
bracia, z miłością zaśpiewajmy Chrystusowi, radując się w Bogu.

Znalazłszy teraz postny czas rozrzewnienia, zapłaczmy usilnie i
westchnijmy, wyciągnijmy ręce do jedynego Wybawiciela, aby zbawił
dusze nasze.

Chwała. Triadikon: Trójhipostatyczna jedności, przełożona wszystkich,
najdoskonalsza, niemająca początku, sama nas zbaw, Ojcze i Synu, i
Duchu Najświętszy.

I teraz. Teotokion: Któż rodzi Syna nie zasianego przez prawo Ojca?
Jego to bowiem rodzi Ojciec bez Matki. Sławny cud, Ty bowiem
zrodziłaś, Czysta, Boga i zarazem człowieka.

Chwała Tobie, Boże nasz, chwała Tobie.

Jakże zniosę Twój gniew, Chryste mój, gdy przyjdziesz na Sąd? Jakież
znajdę tam słowo, aby się usprawiedliwić? Nie tworzyłem, nie czyniłem
Twojej woli, Chryste, przeto przed końcem daj mi ulgę.

Katabasja: Wspomożyciel i obrońca.

Pieśń 8

Hirmos: Wybawco wszystkich wszechmocny, pośród płomieni przyszedłeś
zraszając wielbiących Ciebie i nauczyłeś ich śpiewać: Wszystkie dzieła
błogosławcie, śpiewajcie Panu.

Przechodząc niestałe życie wpadłem w zamysły rozbójnicze i zraniony
stałem się smrodliwym. Lekarzu cierpiących, podaj mi rękę, dla modlitw
wszystkich Twoich świętych.

Burza okropnego grzechu trwoży moje myśli, zbaw mnie jak Piotra, Jezu,
śpiewającego: Wszystkie dzieła błogosławcie, śpiewajcie Panu!

Wstrzemięźliwością umartwiajmy żądze, przez post ducha skierujmy ku
niebu i zawołajmy rozrzewnionym sercem: Zgrzeszyłem przed Tobą, Boże,
przebacz jako Szczodry!

Teotokion: W Twoim łonie zamieszkał Najwyższy, okazując Ciebie większą
od niebios, i niezwyciężonym orędownictwem dla śpiewających Tobie,
Dziewico: Wszystkie dzieła błogosławcie, śpiewajcie Panu!

Inny kanon.

Hirmos: Którego niebieskie zastępy sławią i drżą przed Nim Cherubini,
i Serafini, wszystko, co oddycha, i całe stworzenie niech opiewa,
błogosławi i wywyższa na wszystkie wieki.

Okaż, Panie, moją duszę niezniewoloną przez udrękę żądz, abym
dobrowolnie czyniąc Twoją wolę radował się i sławił Twoje panowanie na
wieki.

Znienawidź, duszo moja, niewstrzemięźliwość Ezawa i naśladuj dobre
czyny Jakuba, oszukaj Beliara przez post, wzbogać się świętością i
zaśpiewaj na wieki.

Błogosławimy Ojca i Syna, i Świętego Ducha, Pana.

Triadikon: Czczę jedynego Boga w naturze, Trzy Hipostazy wyśpiewuję
określone, inne, ale nie odrębne, gdyż Bóstwo jest Jedno i jedno w
Trzech panowanie, Ojciec, Syn i Duch.

I teraz. Teotokion: Z Twego świetlistego łona wyszedł jak Oblubieniec
z pałacu i zajaśniał Chrystus, wielka Światłość dla będących w
ciemnościach, bowiem Słońce Sprawiedliwości zjaśniawszy oświeciło
świat.

Chwała Tobie, Boże nasz, chwała Tobie.

Pijąc wodę nikt nie stracił rozumu, Noe zaś pokazał się jako mąż upity
winem i z powodu wina Lot sieje nasiona złości. Uciekaj, o duszo moja,
od ich naśladowania, śpiewając Chrystusowi.

Chwalimy, błogosławimy i kłaniamy się Panu, śpiewając i wywyższając Go
na wieki.

Katabasja: Którego niebieskie zastępy sławią.

Pieśń 9

Hirmos: Ewa słabością nieposłuszeństwa sprowadziła klątwę, Ty zaś
Dziewico Bogurodzico owocem noszenia w łonie zrodziłaś światu
błogosławieństwo, przeto wszyscy Ciebie uwielbiamy.

Pośćmy od żądzy gniewu, rozkoszujmy się prawdziwą miłością, nakarmmy
ubogich chlebem, karmieni łaską Bożą, i łzami wygaśmy łzy przyszłego
wyroku.

Nieszczęsna duszo, westchnij, wyżal się, pokaż wzory pokuty, teraz
przy drzwiach dzień, bez obłudy sądzący zasiądzie i każdemu godnie
odda za jego czyny, jak jest napisane.

Nie zdobyłem dobrych czynów, skalałem szatę, którą przyjąłem, odzież
Bożego chrztu, chodzą w ciemności niewiedzy, przeto światłością Twego
oblicza, Panie, oczyść zrozpaczonego.

Teotokion: Mario, Pani wszystkich, mnie zniewolonego przez wszelki
grzech Ty wyzwól, Dziewico, któraś zrodziła wyzwoliciela dusz naszych,
Ty bowiem w sposób przewyższający słowa zrodziłaś istotową łaskawość.

Inny hirmos: Niewypowiedziane zrodzenie z poczęcia bez nasienia,
niezniszczalny owoc Matki nie znającej męża, zrodzenie bowiem Boga
odnawia naturę. Przeto wszystkie pokolenia Ciebie, jako Bożą
Oblubienicę-Matkę, prawowiernie wywyższają.

Teraz ponieśmy trudy jako rycerze Chrystusowi, czas przemija powoli,
korony są plecione dla podejmujących wysiłek, które da Chrystus, gdy
przyjdzie w chwale anielskiej sądzić całą ziemię.

Cały jestem zraniony i pokryty strupami, ulecz moje gnijące rany,
Chryste mój, ugryzienia żądz będące od grzechu, abym usłyszał jak
trędowaty Twój święty głos: Chcę, bądź oczyszczony.

Chwała. Triadikon: Jedynego jedyny Rodzicielu, Jednorodzonego Syna
Ojciec i jedyny jedynej Światłości, jaśnienie Światłości i jedyny
jedyne Jedynego Boga Święty Duchu, Pan zaiste będący, o Trójco jedyna
Święta, zbaw mnie, Ciebie błogosławiącego.

I teraz. Teotokion: Cud Twego zrodzenia przeraża mnie, Nieskalana, jak
poczynasz bez nasienia Nieogarnionego? Powiedz, jak będąc Dziewicą
rodzisz jak Matka, co przewyższa naturę i co z wiarą przyjęliśmy,
pokłońmy się przeto Zrodzonemu, co bowiem zechce, to może.

Chwała Tobie, Boże nasz, chwała Tobie.

Post uczynił Mojżesza Widzącym Boga, a Eliasza dawno temu płomiennym
woźnicą, a Pawła zaś, duszo, w budzący bojaźń sposób wstępującym do
nieba, przeto pośćmy od zła i na wyżyny niecierpiętliwości my też
będziemy porwani.

Katabasja: Niewypowiedziane zrodzenie.

Fotagogikon tonu.

Do psalmów pochwalnych dodajemy sticherę isomelos, ton 5:

Przedziwny oręż, modlitwa i post, to on Mojżesza okazał prawodawcą i
Eliasza gorliwym w ofiarach, w poście trwając, wierni, zawołajmy do
Zbawcy: Tobie jedynemu zgrzeszyliśmy, zmiłuj się nad nami!

Męczennikom: Błogosławione wojsko Króla niebieskiego! Chociaż bowiem
cierpiętnicy byli zrodzeni z ziemi, to postarali się osiągnąć stan
anielski, pogardziwszy ciałami i przez cierpienia stali się godni czci
bezcielesnych. Dla ich modlitw, Panie, zbaw nasze dusze.

Chwała, i teraz. Teotokion: Modlimy się do Ciebie, jako do Matki
Bożej, Błogosławiona, módl się o zbawienie dusz naszych.

Na szóstej godzinie troparion proroctwa, ton 5:

Ty, który stworzyłeś na osobności nasze serca, wspomnij, że jesteśmy
prochem, nie osądzaj nas na otchłanie ziemi, Bezgrzeszny.

Prokimenon, Psalm 21, ton 6: Wy, którzy lękacie Go, sławcie Go.
Stichos: Boże, Boże mój, zważ na mnie, dlaczego mnie opuściłeś?

Czytanie Proroctwa Izajasza (4, 1-6; 5, 1-7).

Tak mówi Pan: W owym dniu Pan zajaśnieje w radzie w chwale na ziemi,
aby wywyższyć i wysławić resztę Izraela. I będzie reszta na Syjonie i
reszta w Jerozolimie, każdy będzie nazwany świętym i wpisany do Księgi
Życia w Jeruzalem. Gdy Pan obmyje skalanie synów i córek Syjońskich, i
krew rozlaną oczyści wewnątrz Jeruzalem tchnieniem sądu i tchnieniem
pożogi. Wtedy Pan przyjdzie spocząć na całej przestrzeni góry Syjonu i
na tych, którzy się tam zgromadzą, we dnie jak obłok z dymu, w nocy
jako olśniewający płomień ognia, całą chwałą będą okryci, albowiem nad
wszystkim Chwała Pańska będzie osłoną przed znojem i opieką, by za
dnia dać cień przed skwarem i przed nawałnicą ulewy. Zaśpiewam teraz
Umiłowanemu pieśń o Jego miłości do swojej winnicy. Umiłowany mój miał
winnicę na żyznym pagórku. Otóż ogrodził ją i okopał ją, i zasadził w
niej szlachetną winorośl, pośrodku niej zbudował wieżę, także i
tłocznię w niej wykopał. I spodziewał się, że wyda winogrona, lecz ona
wydała cierpkie jagody i teraz, mieszkańcy Jerozolimy i mężowie z
Judy, rozsądźcie między Mną a winnicą moją. Co jeszcze miałem uczynić
winnicy mojej, a nie uczyniłem w niej? Czemu, gdy czekałem, by
winogrona wydała, ona cierpkie dała jagody? Więc pokażę wam teraz, co
uczynię winnicy mojej: rozbiorę jej ogrodzenie, by ją rozgrabiono;
zniszczę jej mur, by ją podeptano. Porzucę moją winnicę, nie będzie
przycinana ni plewiona, tak iż wzejdą osty i ciernie. Chmurom nakażę,
aby nie spuszczały na nią deszczu. Otóż winnicą Pana Zastępów jest dom
Izraela, a ludzie z Judy nowym szczepem umiłowanym.

Prokimenon, Psalm 22, ton 7: Laska Twoja i rózga Twoja są pociechą
moją. Stichos: Pan pasie mnie i niczego mi nie brakuje.

W poniedziałek wieczorem,

na nieszporach po psalmie wstępnym recytujemy katyzmę: Do Pana, gdy
smucę się.

Do: Panie, wołam do Ciebie, dodajemy sześć sticher i śpiewamy stichery
Triodionu.

Poemat kyr Józefa, ton 8:

Prosomion: Jak was nazwiemy.

Do kogóż upodobniłaś się, nieszczęsna, leniąca się duszo? Nie czynisz
dobra, lecz ciągle lubisz przebywać w złu. Sąd przy drzwiach, pokajaj
się, oczyść się postem i modlitwą, zawołaj do Twojego Władcy:
Zgrzeszyłem przed Tobą, przebacz jako łaskawy i daj mi poprawę!

Mając otchłań łaskawości, wysusz głębię moich złych grzechów, Chryste,
jako bezgrzeszny Bóg i daj memu sercu rozrzewnienie, zabierające
potoki nieprawości, abym śpiewał i sławił Twoją niewypowiedzianą
łaskawość, wielce cierpliwy łaskawco naszych dusz.

Inna stichera kyr Teodora, ton 8:

Prosomion: W Edenie raj.

Wprowadziłeś nas teraz, Boże, w czas wspólnego dokonania czcigodnego
postu i pozwoliłeś nam wejść na święte pole walki drugiego tygodnia.
Sam pozwól, Panie, i do przyszłego dobiec, otaczając opieką i
umacniając nasze ciała i dusze, abyśmy osiągnęli mężnie jego kres w
Pańskim dniu zmartwychwstania Twego, wszyscy w radości i nosząc korony
nieustannie Ciebie sławili.

I trzy z Menei, Chwała, i teraz. Teotokion.

Prokimenon, Psalm 23, ton 1: Pan mocny i silny, Pan potężny w boju.
Stichos: Pańska jest ziemia i co ją napełnia.

Czytanie Księgi Rodzaju (3, 21-24; 4, 1-7).

Pan Bóg uczynił Adamowi i żonie jego szaty skórzane i przyoblekł ich.
I rzekł Pan: „Oto Adam stał się jako jeden z nas, rozumiejący dobro i
zło. Niech więc odtąd nigdy nie wyciągnie ręki swojej, aby wziąć z
drzewa życia, spożyć i żyć na wieki”. I wypędził go Pan z raju
rozkoszy, aby uprawiał ziemię, z której został wzięty. Przepędził
Adama i umieścił naprzeciw raju rozkoszy. Postawił cherubina i
płomienny miecz obracający się, aby strzegł drogi do drzewa życia.
Adam zaś poznał Ewę żonę swoją i poczęła, i urodziła Kaina. Rzekł
Adam: „Bóg dał mi człowieka”. I urodził brata jego Abla, a był Abel
pasterzem owiec, Kain zaś uprawiał ziemię. Stało się, że złożył z
owoców ziemi ofiarę Bogu. Abel także złożył z pierworodnych owiec i z
ich tłuszczu. Bóg wejrzał na Abla i na dary jego, a na Kaina i na
ofiary jego nie zważył. Kain bardzo się zasmucił i zapadło oblicze
jego. Rzekł Pan Bóg do Kaina: „Dlaczego jesteś smutny i dlaczego
zapadło oblicze twoje. Jeśli czynisz dobro, dlaczego nie podnosisz
oblicza? A jeśli nie czynisz dobra, to u drzwi leży grzech, on pociąga
ciebie, lecz ty masz panować nad nim”.

Prokimenon, Psalm 24, ton 6: Wejrzyj na mnie i zmiłuj się nade mną.
Stichos: Ku Tobie, Panie, wznoszę duszę moją.

Czytanie Księgi Przysłów (3, 34-35; 4, 1-22).

Pan sprzeciwia się szydercom, a pokornym daje łaskę. Mądrzy dostąpią
chwały, udziałem głupich jest hańba. Słuchajcie, dzieci, rad ojca, by
poznać mądrość, zważajcie! Udzielam wam cennej nauki: nie gardźcie mym
pouczeniem, bo i ja byłem posłuszny ojcu, kochany przez matkę, a tymi
słowami mówili i uczyli mnie: „Niech będzie w twym sercu zamknięte
nasze słowo, strzeż nakazów, nie zapominaj. Nabywaj mądrości, nabywaj
rozwagi, nie zapominaj, Anie też nie gardź słowami ust moich! Nie
gardź nią i ciebie ocali, ukochaj ją, a będzie cię strzegła. Podstawą
mądrości jest zdobywanie mądrości, za wszystko, co masz, mądrości
nabywaj! Ceń ją, a wywyższy cię, uczcij ją, a obejmie ciebie, włoży
wieniec wdzięczny na głowę twoją, obdarzy zaszczytną koroną”.
Posłuchaj, synu, przyjmij moje słowa, a życie twoje zostanie
przedłużone. Powiodę cię drogami życia, uczę bowiem ciebie drogi
mądrości, kieruję ciebie na ścieżki prawe. Gdy pójdziesz nią, stopy
twe nie poślizgną się i choćbyś biegł, nie potkniesz się. Słuchaj
mojej nauki i nie gardź nią, strzeż jej, gdyż ona jest twym życiem.
Nie wstępuj na ścieżkę grzeszników, nie zazdrość drogi przestępców,
gdy zgromadzą się na jakimś miejscu, nie idź tam, odwróć się od nich i
odejdź! Bo nie zasną, gdy zła nie uczynią, sen ich odleci i nie śpią.
Albowiem jedzą chleb nieprawości i piją wino przemocy. Ścieżka prawych
jest podobna do światła porannego, wschodzi i wzrasta, i oświeca aż do
południa. Droga grzeszników jest jak gęsty mrok, nie wiedzą, o co się
potkną. Zważaj, synu, na moje słowa, do słów mych nakłoń swe ucho.
Niech one nie schodzą ci z oczu twoich, przechowuj je pilnie w swym
sercu. Są bowiem życiem dla wszystkich, co je otrzymali, lekarstwem
całego ich ciała.

Do stichownie dodajemy isomelos dnia, ton 3:

Pośćmy postem duchowym, odrzućmy wszelką rozpustę, porzućmy także
zgorszenia grzechu, darujmy braciom długi, aby i nam odpuszczono nasze
grzechy, wtedy bowiem będziemy mogli zawołać: Niechaj modlitwa nasza
wznosie się jak dym kadzidlany przed Tobą, Panie.

Męczennikom: Prorocy i apostołowie Chrystusowi, i męczennicy, nauczcie
opiewać Trójcę jednoistotną i oświećcie zbłąkane ludy, synów ludzkich
uczyńcie wspólnikami aniołów.

Chwała, i teraz. Teotokion, ton 3: Nie zapominaj do końca o Twoich
ubogich, Władczyni, lecz Twymi modlitwami wyzwól nas z przyszłej kary
i obecnej namiętności, i wyrwij Twoje sługi, Bogurodzico, z gniewu
Pańskiego.

Niech będzie wiadomym, że od tego poniedziałku drugiego tygodnia
postu, na powieczerzach wyśpiewujemy kanony, które są w Menei,
świętych wypadających od Soboty Łazarza do Niedzieli Tomasza, z
kanonami Bogurodzicy. Najpierw śpiewa się kanon Bogurodzicy, a po nim
z Menei. Po trzeciej pieśni kontakion i katyzma poetycka z Menei, a po
szóstej pieśni katyzma poetycka Bogurodzicy. Natomiast po kanonie
dodajemy stichery z Menei.

We wtorek drugiego tygodnia, na jutrzni, triadikony.

Po pierwszej recytacji Psałterza katyzmy poetyckie Oktoechosu z
teotokionami.

Po drugiej recytacji Psałterza mówimy te oto katyzmy poetyckie, ton 8:

Prosomion: Powstałeś.

Powstrzymując żądze uzdą nieskalanego postu, wszyscy starajmy się
przez wiarę doskonałą skierować rozum ku czcigodnemu widzeniu Boga,
abyśmy odrzucili słodycz życia ziemskiego i otrzymali życie niebieskie
oraz Bożą jasność.

Chwała, i teraz. Teotokion: Wpadłem w okropną otchłań rozpaczy z
powodu mnóstwa mych złych i nieprawych czynów, doszedłem do
zakłopotania i jestem teraz ogarnięty przez rozpacz. Władczyni
Bogurodzico, Ty mnie wybaw, Ty pomóż, Ty bowiem jesteś przebłaganiem
grzeszników i zbawczym oczyszczeniem.

Po trzeciej recytacji Psałterza katyzma poetycka, ton 8:

Prosomion: Pasterska gorliwość.

Post proponuje tajemną ucztę, obiecuje nam obficie się nasycić:
spożywajmy jako pokarm zawsze żywe dary Ducha, pijmy jako napój zdroje
łez wypływających dla Boga i rozradujmy się, nieustannie przynosząc
chwałę Bogu.

Chwała, i teraz. Teotokion: Wybaw nas od wszelkiej groźby i złości
ludzkiej, Najświętsza Dziewico, Ciebie bowiem mamy jako opiekę i
orędownictwo, przybiegający do Ciebie, Matko Boga, i do zrodzonego z
Ciebie Boga naszego, do którego módl się o wybawienie nas z nieszczęść
i bólów.

Kanon z Menei i trójpieśń kyr Józefa. Recytujemy też pieśń biblijną.
Ton 8.

Pieśń 2

Hirmos: Zobaczcie, zobaczcie, że to Ja jestem waszym Bogiem, przed
wiekami zrodzonym z Ojca i z Dziewicy w czasach ostatecznych poczęty
bez męża, który zniszczył grzech Praojca Adama jako Przyjaciel
człowieka.

Westchnij, zapłacz, duszo, nawróć się, pokajaj. Przybliżył się dzień,
Sędzia stoi w drzwiach, gotuj się do dania odpowiedzi i zawołaj:
Zgrzeszyłem przed Tobą, Szczodry, Miłosierny, Dobry, Ty ulituj się
nade mną.

Znienawidź, duszo moja, zgubną sytość grzechu, gorliwie rozkoszuj się
sytością postu, uczyń pokarm ze zbawczych przykazań, wyjednawszy sobie
przez wiarę rozkosz wiecznych dóbr.

Aniołowie, moce, zasady, archaniołowie, panowania, trony, władze,
cherubini i serafini, błagajcie Boga dawcę łask, aby darował nam
przebaczenie długów i przemianę żądz.

Teotokion: Jedyna, która zrodziłaś Słowo niemające początku,
Najnieskalańsza, z Ciebie bez zmiany wcielonego, który zachował Ciebie
po zrodzeniu Dziewicą, nieznająca męża, módl się za wszystkich, abyśmy
zostali wybawieni ze zniszczenia naszego życia.

Inny kanon. Poemat kyr Teodora. Ton ten sam.

Hirmos: Zobaczcie, zobaczcie.

Zobaczyliśmy, poznaliśmy jak łaskawy jest dla nas czas pokuty, który
określiłeś. Przyjmij w nim nasze modlitwy, Boże, i wznieś przed sobą
jak wspaniały dym kadzidlany, Szczodry, jako przyjemną ofiarę.

Ulęknij się, myśląc ile zgrzeszyłeś, jak Ciebie spotkam? Jak zjawię
się przed Tobą budzącym bojaźń? Jak stanę przed nieuniknionym Twoim
Sądem, przeto oszczędź mnie, Szczodry, w godzinie, gdy masz sądzić
całą ziemię.

Chwała. Triadikon: Najdoskonalsza jedności, nadboska,
trójhipostatyczna, Ojcze niezrodzony, Synu Jednorodzony i Duchu od
Ojca pochodzący i przez Syna objawiony, jedna istoto i naturo,
panowanie, królestwo, zbaw nas wszystkich.

I teraz. Teotokion: Niewypowiedziany jest cud Twego zrodzenia, Matko
Dziewico. Jak bowiem rodzisz i jesteś czysta? Jak rodzisz jako
Dziewica i wcale nie znasz pokusy męża? W nadprzyrodzony sposób ze
mnie w nowy sposób rodzi się Słowo Boże.

Chwała Tobie, Boże nasz, chwała Tobie.

Ty kajających się i poszczących mieszkańców Niniwy wywiodłeś z kary
gniewu, a mieszkańców Sodomy spaliłeś ogniem za przesyt rozpusty,
przeto wybaw mnie, Chryste, z ich osądzenia.

Katabasja: Zobaczcie, zobaczcie.

Pieśń 8

Hirmos: Krasomówcze dzieci w piecu ognistym płomień zdeptały,
śpiewając: Błogosławcie Pana dzieła Pańskie.

Ty, który usprawiedliwiłeś celnika wzdychającego, ulitowałeś się nad
nierządnicą z serca płaczącą, zbaw i ulituj się nad duszami
śpiewających Tobie.

Przynośmy Panu owoce dobrych czynów postu i oddalajmy się od zgubnych
myśli, abyśmy otrzymali Bożą słodycz.

Aniołowie modlą się do Ciebie, zgromadzenie apostołów i zastępy
męczenników, Jezusie, abyś darował ludowi ludowi odpuszczenie
grzechów.

Teotokion: Dziewicę niesieczoną górę, świecznik pełen światłości,
łatwą do przejścia drabinę, mieszkanie Boga, wierni, uwielbiajmy.

Hirmos: Na górze świętej wysławieniem w krzewie ognistym Mojżeszowi
tajemnicę Dziewicy objawiającemu, Panu śpiewajcie i wywyższajcie na
wszystkie wieki.

W sławny dzień wstrzemięźliwości przyjdźcie wszyscy, zatrąbmy w
pieśniach i rozkoszując się słodyczą Bożą pieśń śpiewamy Panu i
wywyższamy na wszystkie wieki.

Kto od dawna nęka człowieka Bożego? Zwierz lew, który oszukańczo
prorokował dobro ze spożycia pokarmu nieposłuszeństwa. Czuwaj przeto
duszo moja, aby nie oszukał Ciebie wąż obżarstwa.

Błogosławimy Ojca i Syna, i Świętego Ducha, Pana.

Triadikon: Jako jedynej w naturze śpiewam Tobie, jako Trójcę Osób
czczę Ciebie, Ojcze i Synu, i Najświętszy Duchu, niemającą początku
władzę Twego królestwa sławię na wieki.

I teraz. Teotokion: Ty okazałaś się górą Bożą, Bogurodzico, w której
zamieszkał Bóg, uczyń świątyniami Bożymi śpiewających: Panu śpiewajcie
i wywyższajcie na wszystkie wieki.

Chwała Tobie, Boże nasz, chwała Tobie.

Czcząc post jako chroniciela czystości i matkę niecierpiętliwości,
przyjdźcie, ludzie, z miłością całujmy go, Panu śpiewając i
wywyższając na wszystkie wieki.

Chwalimy, błogosławimy i kłaniamy się Panu, śpiewając i wywyższając Go
na wieki.

Katabasja: Na górze świętej.

Pieśń 9

Hirmos: Wyjawione na górze Dawcy Prawa w ogniu i krzewie zrodzenie
zawsze Dziewicy na zbawienie nas, wiernych, niemilknącymi pieśniami
uwielbiajmy.

Dobry post, tuczący serce, rodzi dojrzały kłos cnót w Boży sposób,
umiłujmy go więc, przyjmując uświęcenie w święte dni..

Widząc skalanych licznymi grzechami, zranionych i osądzonych,
Miłosierny, Twoim miłosierdziem ulitowawszy się, zbaw mnie dla modlitw
świętych Twoich.

Biada, nieszczęsna duszo, jakże odpowiadasz? Jakiż strach ciebie
ogarnie, gdy Sędzia będzie sądził w obecności aniołów, czuwaj więc i
pokajaj się przed końcem.

Teotokion: Rydwanie królewski, świetlisty obłoku, góro płodna, góro
pagórkowata, nieskuszona małżeństwem, modlimy się do Ciebie, ulecz
żądze dusz naszych.

Hirmos ten sam.

Prawdziwym postem pośćmy Panu i jak powstrzymujemy się od pokarmów,
tak odrzućmy też złe słowa, gniew, fałsz i wszelkie inne żądze, abyśmy
czyści ujrzeli Paschę.

Ty Samuela przez post ukazałeś jako owoc w pełnym rozkwicie, Ty
wychowałeś Samsona na wielkiego bohatera, Ty doskonalisz kapłanów i
proroków, Ty nas uświęć, czcigodny poście.

Chwała. Triadikon: Trójświetlistymi, Panie, Twojej jedynej władzy
świetlistymi jaśnieniami w umyśle naszym oświeć nas, nawracając nas z
wielorakiego oszustwa ku jednoczącemu przebóstwieniu.

I teraz. Teotokion: Ty jesteś, Bogurodzico, naszym orężem i murem
obronnym, Ty jesteś wspomożeniem uciekających się do Ciebie. Ciebie i
teraz błagamy, abyśmy zostali wybawieni od naszych wrogów.

Chwała Tobie, Boże nasz, chwała Tobie.

Mając Ducha Świętego, gospodarza uczty postu, nasyćmy się Jego darami
i rozkoszujmy się nimi, opiewając Go jako naszego Boga.

Katabasja: Wyjawione na górze.

Fotagogikon tonu.

Do psalmów pochwalnych dodajmy isomelos, ton 5:

Dlaczego rozpaczasz, duszo moja, służąc grzechowi? Dlaczego będąc
chorą nie przybiegniesz do Lekarza? Oto sprzyjający czas i teraz
prawdziwy dzień zbawienia. Powstań, obmyj swoje oblicze łzami pokuty i
olejem dobroczynności rozświetl lampę, abyś znalazła oczyszczenie u
Chrystusa Boga i wielkie miłosierdzie.

Męczennikom: Cierpiętnicy Twoi, Panie, naśladując zastępy anielskie
jak bezcieleśni przecierpieli męki, mając jednomyślną nadzieję w
przyobiecanych rozkoszach. Ich modlitwami, Chryste Boże nasz, daj
pokój Twemu światu i duszom naszym wielkie miłosierdzie.

Chwała, i teraz. Teotokion: Uwielbiamy Ciebie, Bogurodzico Dziewico, i
jako dłużnicy sławimy Ciebie, wierni, gród niezachwiany, mur
niepokonany, zdecydowaną orędowniczkę i ucieczkę naszych dusz.

Na szóstej godzinie troparion proroctwa, ton 5:

Nie możemy godnie Tobie zaśpiewać, ale prosimy modląc się: Nie gub nas
z naszymi nieprawościami, skłonny do przebaczenia Panie.

Prokimenon, Psalm 25, ton 4: Panie, umiłowałem piękno domu Twego i
miejsce przybytku chwały Twojej. Stichos: Osądź mnie, Panie, albowiem
chodziłem w niewinności mojej.

Czytanie Proroctwa Izajasza (5, 7-16).

Tak mówi Pan: Winnicą Pana Zastępów jest dom Izraela, a ludzie z Judy
szczepem Jego umiłowanym. Oczekiwał On tam sprawiedliwości, a uczynili
nieprawość i niesprawiedliwość, oto krzyk grozy. Biada tym, którzy
przydają dom do domu, przyłączają rolę do roli, zabierając bliźnim.
Czyż wy sami mieszkacie na ziemi? Do moich uszu dotarł głos Pana
Zastępów: „Na pewno wiele domów ulegnie ruinie, wspaniałe i wygodne
będą bez mieszkańców! Gdzie bowiem, dziesięć par wołów zaorze ziemię,
zbiorą jedno naczynie gliniane, a siejący sześć atawarów uzyska trzy
miary”. Biada tym, którzy rychło wstając rano szukają sycery, i
czekają na zmrok, bo wino ich rozgrzewa. Przy harfach i cytrach,
bębnach i fletach piją wino i nie baczą na sprawy Pańskie, i nie myślą
o dziełach rąk Jego. Przeto lud mój pójdzie w niewolę, ponieważ nie
zna imienia Pańskiego, i wielu umrze z głodu i pragnienia wody. , a
jego pospólstwo wyschnie z pragnienia. Otchłań rozszerzy swą gardziel,
rozewrze paszczę swą nadmiernie i wpadną doń sławni i wielcy, bogaci i
ich prześladowcy, i weselący się z nimi. Poniżony będzie śmiertelnik,
upokorzony człowiek, a oczy dumnych będą spuszczone. Pan Zastępów
wywyższy się na Sąd, Bóg Święty wysławi się w sprawiedliwości.

Prokimenon, Psalm 23, ton 3: Pan oświeceniem moim i Zbawcą moim, kogóż
mam się lękać? Stichos: Pan obrońcą życia mego, kogóż się przestraszę?

We wtorek wieczorem.

Stichery kyr Józefa, ton 1:

Prosomion: Chwalebni męczennicy.

Na krzyżu rozpostarłeś przeczyste Twoje ręce, Chryste, gromadząc z
krańców świata lud, przeto wołam do Ciebie: Zbierz rozbity i
zniewolony mój rozum, nęcony przez żądze, i okaż mnie uczestnikiem
Twoich cierpień, całego oczyszczonego przez wstrzemięźliwość.

Dzieci, które niegdyś zaostrzyły post, okazały się silniejsze, jak
jest napisane, od palącego ognia. Pość, pokorna moja duszo, wpalając w
siebie umiłowanie Władcy, przez którego prowadzona możesz uniknąć
gehenny i spalić zgubne żądze.

Inna stichera kyr Teodora, ton 3:

Prosomion: Zwycięzcy męczennicy.

Wesoły czas postu, jaśniejącej czystości i czystej miłości, przeto
obficie nasyciwszy się świetlistymi modlitwami i wszelkimi innymi
cnotami, radośnie zawołajmy: Najświętszy krzyżu Chrystusowy, który
zrodziłeś słodycz życia, uczyń nas wszystkich godnymi pokłonienia się
Tobie czystym sercem, dając nam oczyszczenie i wielkie miłosierdzie.

Trzy stichery z Menei.

Prokimenon, Psalm 27, ton 6: Zbaw, Panie, lud Twój i pobłogosław
dziedzictwo Twoje. Stichos: Do Ciebie, Panie, wołam, Boże mój.

Czytanie Księgi Rodzaju (4, 8-15).

Rzekł Kain do Abla, brata swego: „Chodźmy na pole”. A gdy byli na
polu, Kain rzucił się na swego brata Abla i zabił go. Wtedy Pan Bóg
rzekł do Kaina: „Gdzie jest Abel, brat twój?” On odpowiedział: „Nie
wiem. Czyż jestem stróżem brata mego?” Rzekł Pan: „Cóżeś uczynił? Głos
krwi brata twego woła ku mnie z ziemi! Bądź więc teraz przeklęty na
tej ziemi, która rozwarła swą paszczę, aby wchłonąć krew brata twego,
przelaną przez ciebie. Gdy ziemię tę będziesz uprawiał, nie da ci już
ona więcej plonu. Tułaczem i zbiegiem będziesz na ziemi!” Rzekł Kain
do Pana Boga: „Zbyt wielka jest kara moja, abym mógł ją znieść. Skoro
mnie dzisiaj wypędzasz z tej ziemi, i mam się ukrywać przed tobą, i
być tułaczem i zbiegiem na ziemi, każdy, kto mnie spotka, będzie mógł
mnie zabić!” Ale Pan Bóg mu powiedział: «O, nie! Ktokolwiek by zabił
Kaina, siedmiokrotną pomstę poniesie!” Dał też Pan znamię Kainowi, aby
go nie zabił, ktokolwiek go spotka.

Prokimenon, Psalm 28, ton 7: Pan da moc ludowi swemu, Pan pobłogosławi
lud swój pokojem. Stichos: Przynieście Panu, synowie Boży, przynieście
Panu młode baranki.

Czytanie Księgi Przysłów (5, 1-15).

Synu, zważ na moją mądrość, ku słowom moim nakłoń swe ucho, abyś
zachował roztropność, uczucie ust moich głoszę tobie! Nie zważaj na
złą niewiastę, miód bowiem kapie z warg kobiety nierządnej, aby na
chwilę dać słodycz twemu gardłu. Później zaś będzie dla ciebie
bardziej gorzka niż żółć i ostra jak miecz obosieczny. Jej nogi
sprowadzają szalonych, używających jej, do śmierci w otchłani, a stopy
jej nie są mocne. Nie znajduje się bowiem na drodze życia, jej ścieżki
prowadzą na manowce i brak rozumu. Przeto teraz, synu, posłuchaj mnie
i nie odrzucaj mych słów. Daleką od niej uczyń drogę twoją i nie
zbliżaj się do drzwi jej domostw. Aby nie wydała innym życia twego,
żywota twego ludziom niemiłosiernym. Aby inni nie nasycili się twoim
bogactwem, a praca twoja nie przeszła do cudzych domów. Na koniec
przyjdzie ci pokutować, gdy zanikną siły ciała twego i powiesz:
„Dlaczego znienawidziłem upomnienie i od pouczeń uchylało się serce
moje? Nie posłuchałem głosu uczącego mnie i ku nauczającemu mnie nie
skierowałem ucha mego. O mało nie wpadłbym we wszelkie zło pośrodku
świątyni i zgromadzenia”. Synu, pij wodę z własnych naczyń,
wypływającą z twoich studni.

Na stichownie isomelos dnia:

Ton 3: Panie, który zostałeś ukrzyżowany ciałem i z sobą ukrzyżowałeś
naszego starego człowieka, włócznią zostałeś przebity w bok i
przebiłeś węża, gubiciela człowieka, przygwóźdź do Twojej bojaźni moje
ciało i Twoją miłością zrań moją duszę, abym rozważając Twoje
cierpienie we wstrzemięźliwości spędził nakazy postu nie tylko co do
ciała, ale także zamknął inne wejścia grzechu, a skruchę serca i
pokorę ducha ofiaruję Tobie za moje dawne grzechy, z których wybaw
mnie, Przyjacielu człowieka.

Męczennikom: Prorocy i apostołowie Chrystusa, i męczennicy,
nauczaliście śpiewać Trójcy jednoistotnej i oświeciliście zbłąkane
narody, synów ludzkich uczyniliście wspólnikami aniołów.

Chwała, i teraz. Stauroteotokion:

Prosomion: Wielki męczennik.

Nieskalana widząc przez siebie zrodzonego, wiszącego na drzewie,
płakała wołając: O, jakże upragnione moje Dziecię, gdzie podziało się
Twoje świetliste piękno, którym upiększ naturę człowieka?

W środę drugiego tygodnia na jutrzni, triadikony.

Po pierwszej recytacji Psałterza katyzmy poetyckie krzyża z
Oktoechosu.

Po drugiej recytacji Psałterza katyzmy poetyckie, ton 1:

Chryste, na krzyżu zostałeś rozpostarty, zabity zabiłeś wroga i węża
będącego przyczyną zła, ożywiwszy zabitych przez jego ugryzienie,
przeto modlę się: Martwą duszę moją, Zbawco, Zbawco, spoglądającą na
Ciebie w modlitwie i poście.

Stauroteotokion. Prosomion:

Gdy Owieczka widziała na krzyżu wiszącego Ciebie, Baranka, pośrodku
łotrów, ze łzami wołała, gorzko płacząc: Dziecię najukochańsze, cóż to
za widzialny cud? Matko przeczysta, życie całego świata, to, co
zostało przepowiedziane, jest poznawane.

Po trzeciej recytacji Psałterza katyzma poetycka, ton 3:

Prosomion: Gabriel zadziwił się pięknem Twego dziewictwa.

Pieśni surmą zatrąbmy, przechodząc znamienity dzień, czas
wstrzemięźliwości i zawołajmy śpiewając: Oto życie nasze w świecie
rozwiń, więdnące przez niewstrzemięźliwość i żądze, mocą Twego krzyża,
Chryste Słowo, zachowaj w nim Twoje sługi.

Stauroteotokion: Hańbiącą śmierć przez ukrzyżowanie dobrowolnie
przecierpiałeś, Szczodry, a widząc to Ta, która Ciebie zrodziła,
Chryste, ze zranionym łonem, bijąc siebie samą, matczynie łkała. Dla
Jej modlitw, ze względu na łaskawość Twego miłosierdzia, ulituj się i
zbaw świat, który wziąłeś grzech świata.

Kanon z Menei i trójpieśń według jej kolejności.

Recytujemy pieśń biblijną. Poemat kyr Józefa. Ton 1.

Pieśń 3

Hirmos: Niechaj moje serce umocni się w Twojej woli, Chryste Boże,
któryś nad wodami umocnił drugie niebo i na wodach założyłeś ziemię,
Wszechmocny.

Na krzyżu dłonie wyciągnąłeś, zabierając grzech dawno temu
wyciągniętych rąk Adamowych do ogrodu duchowego, ze względu na
miłosierdzie łaskawości, najłaskawsze Słowo Boże.

Umocnij moje myśli, zachwiane przez zawiść węża. Ataki bowiem żądz
przez Twoją mękę odpędziłeś i darowałeś wiernym beznamiętność.

Zajaśniała łaska postu, odpędzająca ciemność niewstrzemięźliwości,
sprzyjający czas i zbawczy dzień, okażmy owoce pokuty i będziemy żyć.

Teotokion: Ratunku upadających, mnie upadłego w urwisko rozkoszy,
przez okropne grzechy wpadłego w przepaść, podnieś, Czysta, i skieruj
ku życiu.

Inny kanon. Poemat kyr Teodora. Ton 3.

Hirmos: Umocnij, Panie, nasze serca i oświeć ku sławieniu Ciebie w
pieśniach, aby sławić Ciebie, Zbawco, na wieki wieków.

Umocnij, Panie, nasze serca Twoim krzyżem, abyśmy nie oddalali się od
Ciebie w słowa złe i w czyny nieczyste.

Czują mękę Twoją, Władco, niebo i ziemia jawnie zmieniły się, okazując
Ciebie zaiste Królem wszystkiego.

Chwała. Triadikon: Równej czci i niemająca początku Najświętsza
Trójco, życiotwórcza i jeden początku Światłości, Ojcze, Synu i Duchu,
zbaw mnie.

I teraz. Teotokion: Matko Boża, niezamężna, jedyna rodzisz Boga, nie
zniszczywszy czystości dziewictwa, ale trwasz czysta, jak i byłaś
przed zrodzeniem.

Chwała Tobie, Boże nasz, chwała Tobie.

Kłaniam się, Jezu, Twojej purpurowej szacie, gwoździom, krzyżowi i
gąbce z włócznią, i opiewam Tego, który wszystko ożywił.

Katabasja: Umocnij, Panie, nasze serca.

Pieśń 8

Hirmos: Bogurodzico, żywe i nieskalane źródło, umocnij tych, którzy
Tobie śpiewają, i w Twej Boskiej sławie uczyń godnymi wieńców chwały.

Ze względu na ogrom Twego miłosierdzia pozwoliłeś policzyć się z
nieprawymi, zgładź moje grzechy, abym z wiarą sławił Ciebie na
wszystkie wieki.

Rękopis moich grzechów rozedrzyj Twoją włócznią i ulecz bóle mego
serca, Panie, zranionego strzałami zła złych demonów.

Moje serce, omroczone grzechem, obmyj Twoim zbawieniem, krwią wyciekłą
z boku, Chryste mój, abym sławił Ciebie na wszystkie wieki,

Teotokion: Bez uprawy wydałaś niebieski kłos, wszystko karmiący mocą
Bożą, Dziewico, nasyć moją spragnioną pokorną duszę.

Inny hirmos: W płomień do młodzieńców hebrajskich zstąpiłeś mocą Bożą
i objawiłeś się, Panie, kapłani błogosławcie i wywyższajcie na
wszystkie wieki.

Raduj się, krzyżu, na którym poznał Ciebie w jednej chwili łotr
teolog, wołając: „Wspomnij mnie, Panie, w królestwie Twoim”, którego
udziału okaż nas wspólnikami.

Chryste, Ty przebity odsuwasz płomienny miecz i znowu otwierasz
ludziom raj, do którego wchodząc zawsze rozkoszujemy się Twoim
nieśmiertelnym życiem.

Błogosławimy Ojca i Syna, i Świętego Ducha, Pana.

Triadikon: Kłaniamy się Ojcu z Synem i Świętym Duchem, Panu w jednej
istocie, niemilknąco wołając niezniszczalnymi ustami: Chwała na
wysokościach Bogu w Trójcy.

I teraz. Teotokion: Będąc Dziewicą rodzisz Dziecię, jedyna Łaski
Pełna, wielka to tajemnica, cud budzący bojaźń, zrodziłaś bowiem
wcielonego Boga, Zbawcę świata.

Chwała Tobie, Boże nasz, chwała Tobie.

Krzyżu Chrystusa, nadziejo krańców ziemi, pozwól nam spokojnie
przejść, sterowanymi przez Ciebie, głębię dobrego postu, wybawiając z
fal grzechów.

Chwalimy, błogosławimy i kłaniamy się Panu, śpiewając i wywyższając Go
na wieki.

Katabasja: W płomień do młodzieńców.

Pieśń 9

Hirmos: Życiodajne Źródło zawsze płynące, świetlisty świecznik łaski,
uduchowioną świątynię, najczcigodniejszą arkę większą od niebios i
ziemi, Ciebie Bogurodzicę, wierni, uwielbiamy.

Poszczący Eliasz wskrzesił zmarłe dziecko, jak jest napisane, i my
gorliwie poszcząc starajmy się umartwić mędrkowanie ciała, wierni,
abyśmy otrzymali życie.

Biada mi, duszo, straszny Sąd i straszny wyrok Sędziego! Czuwaj,
pokajaj się, pogódź się z Chrystusem, ze względu na Ciebie powieszonym
na krzyżu, który wybawił wiernych z osądzenia.

Otwórz mi drzwi pokuty, zamknij wejścia moich żądz, Chryste, któryś
łotrowi łaskawie pokazał wejście do raju przez Twoje ukrzyżowanie,
abym sławił Twoją łaskawość.

Teotokion: Ponieważ jestem wrzucony w głębię zła i trwożę się wrogimi
myślami, poddaję się demonom i jestem zniewolony przez rozkosze, pomóż
mi, czysta Dziewico Matko, kierując mnie na drogi zbawienia.

Inny hirmos: Na synajskiej górze Mojżesz widział Ciebie w krzewie,
niespalona przez ogień Bóstwa poczęłaś w łonie, Daniel zaś widział
Ciebie jako górę niesieczoną, zakwitłą laską z korzenia Dawidowego
nazywał Ciebie Izajasz.

Wydałeś się dobrowolnie i pozdrowiłeś swoich zabójców, bity rękoma,
któreś stworzył, stanąłeś przed sądem, ukrzyżowany zostałeś i
wyśmiany, przebity zostałeś, Panie, ucierpiałeś ciałem, wszystko
miłosiernie przecierpiałeś, aby nas zbawić.

Sobory aniołów zadrżały, widząc Ciebie na krzyżu, światła straciły
blask i zatrzęsła się ziemia, wszystko zachwiało się na Twoje lżenie,
Panie, Twymi Bożymi cierpieniami, Boże, uczyniłeś nam zbawienie.

Chwała. Triadikon: Z istoty jednością niepodzielną jest nadboska
Trójca, zjednoczona naturą, dzielona na Osoby pokrewne, niepodzielne
bowiem jest dzielone, jednym będąc troi się, jest to Ojciec, Syn i
Duch Żywy, zachowujący wszystko.

I teraz. Teotokion: Któż słyszał o Dziewicy rodzącej dzieci i o Matce
bez mężczyzny? Maria dokonuje cudu, przeto powiedz mi: Jak? Nie badaj
głębin rodzenia dzieci, to zaiste przekracza możliwość zrozumienia
przez ludzki rozum.

Chwała Tobie, Boże nasz, chwała Tobie.

Twoją raną wszyscy zostaliśmy uzdrowieni z ran grzechu, na krzyżu
bowiem będąc podniesionym zraniłeś wroga sprawcę zła. Przeto pozwól
nam nieosądzonymi osiągnąć zmartwychwstanie, spełniwszy czas postu.

Katabasja: Na synajskiej górze.

Fotagogikon tonu.

Do psalmów pochwalnych dodajemy isomelos, ton 7:

Panie, krzyżem Twoim zniszczyłeś śmierć, która dawno temu weszła w
świat ze względu na spożycie owocu drzewa, co przepowiedziałeś w raju.
Sam więc przez ten post wybaw nas ze wszelkiej rozkoszy zgubnej dla
duszy i pozwól czynić trwały pokarm na żywot wieczny. Prosimy, abyśmy
otrzymali koronę niezniszczalnej słodyczy, przygotowaną dla prawdziwie
poszczących.

Męczennikom: Światłami okazaliście się dla świata, chwalebni
Cierpiętnicy, śpiewający Chrystusowi: Panie, chwała Tobie.

Chwała, i teraz. Stauroteotokion: Widząc Ciebie przygwożdżonego
dobrowolnie do drzewa, Nieskalana płacząc wyśpiewywała władzę Twoją,
Chryste.

Na szóstej godzinie troparion proroctwa, ton 6:

Najwyższy żyjący na niebiosach, który stworzyłeś wszystko, co oddycha,
zbaw mnie, Boże, w Tobie bowiem mam nadzieję, Zbawco nasz.

Prokimenon, Psalm 29, ton 5: Do Ciebie, Panie, zawołam, i do Boga mego
pomodlę się. Stichos: Wywyższać będę Ciebie, Panie, albowiem
podniosłeś mnie.

Czytanie Proroctwa Izajasza (5, 16-25).

Pan Zastępów przez sąd się wywyższy i Bóg Święty wysławi się w
sprawiedliwości. Paść się będą rozkradani jak cielaczki na pastwisku,
i zniewoleni przez pustynię jak baranki. Biada tym, którzy na długich
postronkach ciągną grzechy i jak na powrozach uprzęży swe nieprawości!
Tym, którzy mówią: «Prędzej! Niech przyspieszy On swe dzieło, byśmy
zobaczyli, niech przyjdzie rada Świętego Izraela, abyśmy ją poznali!»
Biada tym, którzy zło nazywają dobrem, a dobro złem, którzy zamieniają
ciemności na światło, a światło na ciemności, którzy przemieniają
gorycz na słodycz, a słodycz na gorycz! Biada tym, którzy się uważają
za mądrych i są sprytnymi we własnym mniemaniu! Biada waszym możnym,
którzy piją wino i wielmożom mieszającym sycerę. Tym, którzy za
podarek uniewinniają winnego, a sprawiedliwego odsądzają od prawa.
Przeto spłoniecie jak słoma od polącego się węgla, jak siano znikające
w płomieniu, tak korzeń ich będzie jak proch, a kwiat ich jak pył
porwany się wzniesie, bo odrzucili Prawo Pana Zastępów i wzgardzili
słowem Świętego Izraela. Dlatego się rozpalił gniew Pana Zastępów
przeciw swojemu ludowi i położy na nim rękę swoją, i porazi ich, aż
góry zadrżą. Ich trupy będą jak gnój na środku drogi. Mimo wszystko
gniew Jego się nie uśmierzy i ręka Jego jest dalej wyciągnięta.

Prokimenon, Psalm 30, ton 6: W Tobie, Panie, mam nadzieję, niech nie
zawstydzę się na wieki. Stichos: W sprawiedliwości Twojej wybaw mnie i
wyrwij mnie.

W środę drugiego tygodnia wieczorem,

do: Panie, wołam do Ciebie, dodajemy dziesięć sticher i śpiewamy ten
isomelos,

także męczennikom i trzy prosomiony:

Isomelos, ton 1:

Podejmijmy duchowy post, bracia, nie mówmy fałszu językiem, ani też
nie czyńmy wymówek bratu ku zgorszeniu, lecz pokutą oświeciwszy łzami
świecę duszy, zawołajmy do Chrystusa: Odpuść nam nasze grzeszne upadki
jako Przyjaciel człowieka.

Męczennikom: Chwalebni męczennicy, was ziemia nie ukryła i przyjęło
niebo, otworzono wam bramy raju i weszliście weń, rozkoszujecie się
drzewem życia, módlcie się do Chrystusa, aby dał duszom naszym pokój i
wielkie miłosierdzie.

Inne stichery kyr Józefa, ton 3:

Prosomion: Wielkie krzyża.

Modlitwami Bożych apostołów pozwól nam, Panie, dobrze spełnić czas
postu, w rozrzewnieniu myśli, jako dobry miłosierny, abyśmy zbawieni
wysławiali Ciebie wszyscy.

Prosomion:

Wielkie i budzące bojaźń jest Twoje przyjście, Chryste, gdy siedząc
uczynisz Sąd sprawiedliwy, obyś nie osądził mnie osądzonego, ale jako
Bóg oszczędź mnie, dla modlitw apostołów Twoich.

Inne stichera kyr Teodora, ton 6:

Prosomion: Wszyscy odłożywszy.

Apostołowie Chrystusa, światła dla zrodzonych z ziemi, skarbnice
bogate dla świata najmędrszego rozumu Boga naszego, wybawcie z pokus
świętymi waszymi modlitwami wam śpiewających i czas postu pozwólcie
spędzić nam młodzieńczo, dając pokój naszemu życiu, abyśmy
uprzedziwszy cierpienia Chrystusa z odwagą przynieśli śpiewy Bogu
naszemu.

I cztery stichery z Menei. Chwała, i teraz. Teotokion.

Prokimenon, Psalm 31, ton 6: Weselcie się w Panu i radujcie się
sprawiedliwi. Stichos: Błogosławieni, którym odpuszczono nieprawości.

Czytanie Księgi Rodzaju (4, 16-26).

Kain odszedł od oblicza Pana i zamieszkał w kraju Nod, na wschód od
Edenu. Kain poznał żonę swoją żony, a ona poczęła i urodziła Henocha.
Gdy Kain zbudował miasto, nazwał je imieniem swego syna: Henoch.
Henoch zaś zrodził Irada, Irad zrodził Mechujaela, a Mechujael zrodził
Metuszaela, Metuszael zaś zrodził Lameka. Lamek wziął sobie dwie żony,
imię jednej było Ada, a imię drugiej Silla. Ada urodziła Jabala który
on był ojcem mieszkających pod namiotami i pasterzy. Brat jego nazywał
się Jubal, to on uczynił flet i gęśle. Silla też urodziła Tubala,
który był kowalem, sporządzającym narzędzia z brązu i z żelaza.
Siostrą Tubala była Naama. Lamek rzekł do swych żon: „Ada i Silla,
słuchajcie głosu mego, żony Lameka, zważcie na moje słowa: Gotów
jestem zabić męża, jeśli on mnie zrani, i młodzieńca, jeśli mi zrobi
siniec! Jeżeli Kain miał być pomszczony siedmiokrotnie, to Lamek
siedemdziesiąt siedem razy!” Adam raz jeszcze poznał żonę swoją i
poczęła, i urodziła mu syna, któremu dała imię Set, mówiąc: „Dał mi
Bóg potomka innego w zamian za Abla, którego zabił Kain”. Setowi
również urodził się syn, któremu dał imię Enosz. Wtedy zaczęto wzywać
imienia Pana Boga.

Prokimenon, Psalm 32, ton 1: Niech będzie, Panie, miłosierdzie Twoje
nad nami, jak mieliśmy nadzieję w Tobie. Stichos: Radujcie się,
sprawiedliwi, w Panu, prawym przynależy chwała.

Czytanie Księgi Przysłów (5, 15-23; 6, 1-3).

Pij wodę z własnych naczyń, wypływającą z twoich studni. Niech nie
rozlewają się wody z twego źródła po ulicach i potoki po placach. Ty
sam miej swoje majątki i niech nikt obcy nie przyłączu się do ciebie.
Źródło twojej wody niech będzie tylko twoje i wesel się z żoną od
młodości twojej. Olejek miłości i sarna twoja łaskawa niech rozmawia z
tobą, niech należy do ciebie i niech będzie z tobą w każdym czasie.
Trwaj w tej przyjaźni, a pomnożysz swe dobra. Nie bądź skłonny ku
obcej, ani też nie bądź obejmowany obcymi objęciami. Przed oczyma
Bożymi są bowiem drogi męża, obserwuje wszystkie jego ścieżki.
Nieprawego męża łowią własne jego nieprawości, trzymają go więzy jego
grzechu. Umiera on bez pouczenia, z powodu ogromu swego szaleństwa
ginie. Synu, jeśli będziesz ręczyć za twego przyjaciela, gdy za obcego
ręką swą świadczyłeś, to związałeś się wargami swoimi, pochwyciła cię
mowa warg ust twoich. Czyń tak synu, jak ci przykazałem, a zbawisz
się.

I dalszy ciąg Liturgii uprzednio poświęconych Darów.

W czwartek drugiego tygodnia świętego postu.

Na jutrzni triadikony tonu. Po pierwszej recytacji Psałterza katyzmy
poetyckie Oktoechosu

z teotokionami. Po drugiej recytacji Psałterza mówimy te katyzmy
poetyckie, ton 3:

Prosomion: Gabriel zadziwił się pięknem Twego dziewictwa.

Chrystus, piękna łoza, przyniósł was jako winograd napajający ziemię
zbawczą słodyczą, apostołowie mający Boga w sercu, przez to wybawcie
mnie z rozkoszy pijaństwa, modlę się, dając mojej duszy strumienie
rozrzewnienia w Bożym dniu poszczenia, abym zbawiony otrzymał życie.

Chwała, i teraz. Teotokion: Bogactwo Twego miłosierdzia jest bezmierne
i przyjmując rozumowo potęgę Twojej niezwyciężonej władzy, przybiegam
pod Twoją opiekę, ogarnięty smutkiem i okropnie zakłopotany się wołam
z głębi mego serca ze łzami: Dziewico Bogurodzico, pomóż mi, jedyna
Orędowniczko świata!

Po trzeciej recytacji Psałterza katyzma poetycka, ton 6:

Prosomion: Przed Panem stojąc.

Panie, bądź dla nas pobłażliwy w tym Bożym czasie, pozwól nam zawsze
toczyć Tobie łzy z serca ku obmyciu skalań duszy i ku przestrzeganiu
świętych przykazań, aby w ten sposób poszcząc sprawić Tobie radość i
pozwól wszystkim ujrzeć Twoje najczcigodniejsze cierpienia, dla
modlitw Twoich zbawiających świat apostołów, chwała Tobie.

Chwała, i teraz. Teotokion: Źródło miłosierdzia obficie na nas rozlej,
przeczysta i czcigodna Dziewico, Matko Boża, i daj nam odpuszczenie
grzechów, Ty bowiem jesteś naszym orędownictwem i Bożą opieką.

Kanon Menei i trójpieśń kyr Józefa. Ton 3:

Pieśń 4

Hirmos: Czy w rzekach zagniewasz się, Panie? Czy w rzekach
zapalczywość Twoja lub w morzu dążenie Twoje?

Wygasiwszy pijaństwo rozkoszy niszczących duszę, ze względu na post
nasyćmy się napojem rozrzewnienia.

Pość, duszo, porzuć pokarm niewstrzemięźliwości, nasyć się dobrymi
wizjami, abyś otrzymała godniejszą ucztę.

Będąc węglami niematerialnego ognia, spalcie żądz moich materię, Boży
apostołowie Zbawcy.

Teotokion: Ty, któraś dała Chrystusowi ciało ze swego ciała, umartw
żądze mego ciała, Rodzicielko Życia, czysta Dziewico.

Inna trójpieśń kyr Teodora. Ton 6:

Hirmos: Usłyszał prorok o przyjściu Twoim, Panie, i uląkł się, że Ty
chcesz urodzić się z Dziewicy i objawić się ludziom, i powiedział:
Usłyszałem wieść od Ciebie i uląkłem się, chwała mocy Twojej, Panie.

Dwunastu apostołów, Piotrze, Pawle, Jakubie i Janie, Andrzeju,
Bartłomieju, Filipie, Tomaszu, Mateuszu i Jakubie z Szymonem i Judą,
módlcie się do Chrystusa, abyśmy zostali zbawieni.

W przedziwny sposób zarzuciwszy sieci w morze życia, ku trzystu
pięćdziesięciu narodom, jak poprzednio ryby tajemniczo złowiliście,
które przyprowadziliście do Pana, święci apostołowie.

Chwała. Triadikon: Syna z Ojca i Ducha sławię, jak ze słońca światłość
i promień. Syna zrodzenie, a więc: Zrodzonego, i Ducha wyłonienie, a
więc Wyłonionego, niemającą początku Bożą Trójcę, której kłania się
wszelkie stworzenie.

I teraz. Teotokion: Dziewico, Dzieciątko zrodziłaś, zachowałaś
czystość, okazałaś się czystą zrodziwszy Boga i człowieka, jedynego w
obu naturach. Twój cud, Dziewico Matko, zdumiewa wszelki rozum i myśl.

Chwała Tobie, Boże nasz, chwała Tobie.

Wy jesteście światłością świata, jak wam powiedział Chrystus,
jaśnieniem Słowa. Módlcie się przeto, apostołowie, abyśmy
wielkodusznie przeszli pole bitwy wstrzemięźliwości i pokłonili się
Jego zmartwychwstaniu.

Katabasja: Usłyszał prorok o przyjściu Twoim.

Pieśń 8

Hirmos: W płomień do dzieci hebrajskich zstąpił Bożą mocą i okazał się
Panem, kapłani błogosławcie i wywyższajcie na wszystkie wieki.

Umarłszy przez liczne grzechy, martwą przynoszę duszę w życiu, przeto
ulitujcie się nade mną przez wasze życiodajne modlitwy, widzący Boga
uczniowie Zbawiciela.

Byłem ogarnięty przez mgłę grzechu, zbliżyłem się do otchłani zaiste
zrozpaczony, przeto oświećcie mnie tajemnymi promieniami Słońca
Chwały, będą prawdziwie widzącymi Boga.

Wstrzymuj się od żądz i zbawiaj się, duszo pełna żądz, odsunięcie
bowiem pokarmów staje się nieprzyjemnym postem, jeśli dla
poszukujących nie będzie łączyć się z poprawą.

Teotokion: Mojżesz ujrzał Ciebie uprzedzająco jako krzew ogniem
gorejący, Dziewico Matko Boga, przeto wygaś piec moich żądz, wyrwij
mnie z ognia gehenny i zbaw.

Inny hirmos: Którego niebieskie zastępy sławią i drżą przed Nim
Cherubini, i Serafini, wszystko, co oddycha, i całe stworzenie niech
opiewa, błogosławi i wywyższa na wszystkie wieki.

Z Jakuba wyrosło dwanaście pokoleń, a z Ciebie drugich dwunastu
apostołów okazałeś w świecie, Chryste, przez których odrodzi się każdy
wierzący w Słowo, śpiewający Tobie na wieki.

Rydwany duchowego faraona zatopiwszy w tajemnicy jak w Morzu
Czerwonym, apostołowie, wprowadźcie lud Pański do ziemi widzenia Boga,
śpiewający na wieki.

Błogosławimy Ojca i Syna, i Świętego Ducha, Pana.

Czczę jedynego w istocie Boga, Trzy Hipostazy opiewam określone, inne,
ale nie odrębne, ponieważ Bóstwo jest jedno w Trzech Osobach, Ojciec i
Syn, i Boży Duch.

I teraz. Teotokion: Z Twego najjaśniejszego łona wyszedł jak
Oblubieniec z pałacu i zajaśniał Chrystus, wielka Światłość dla
będących w ciemności, albowiem Słońce Sprawiedliwości zajaśniawszy
oświeciło świat.

Chwała Tobie, Boże nasz, chwała Tobie.

Znawcy tajemnic Chrystusa i z Nim współtronujący, zawsze módlcie się
gorliwie za nami grzesznymi i teraz proście, abyśmy cały post przeszli
w czystości.

Chwalimy, błogosławimy i kłaniamy się Panu, śpiewając i wywyższając Go
na wieki.

Katabasja: Którego niebieskie zastępy sławią.

Pieśń 9

Hirmos: Na synajskiej górze Mojżesz ujrzał Ciebie w krzewie, bez
spalania ogień Bóstwa poczynającą w łonie ogień Bóstwa, Daniel zaś
widział Ciebie jako górę niesieczoną, a Izajasz nazywał zakwitłą laskę
z korzenia Dawidowego.

Apostołowie byli rzekami rozumowego Źródła i żywą wodę wytoczyli
czystym sercem, wysuszcie więc strumienie mego grzechu modlitwami
waszymi i skierujcie na drogi zbawienia.

Burza grzechów trwoży moją nieszczęsną duszę, wyciągnij do mnie
prawicę jak do Piotra, dobry Sterniku, aby nie pokryła mnie głębia
rozpaczy, abym nie stał się pokarmem dla gubiącego dusze wieloryba,
Chryste wielce miłosierny.

Chór apostołów błaga Ciebie, Jezusie Królu wszystkich, chóry anielskie
proszą Ciebie ze względu na wielość łask, abyś ludowi Twemu dał
wybawienie ze zła, poprawę życia i dziedziczenie Twego królestwa.

Teotokion: Dziewictwo i zrodzenie spotkały się w Tobie w
nadprzyrodzony sposób, arko czcigodnego uświęcenia, Matko czysta
Dziewico, przeto z wiarą wołam do Ciebie: Uświęć mnie całego, wybaw
mnie całego z wszelkiego działania żądz, które mnie zasmucają.

Hirmos: Niewypowiedziane zrodzenie z poczęcia bez nasienia,
niezniszczalny owoc Matki nie znającej męża, zrodzenie bowiem Boga
odnawia naturę. Przeto wszystkie pokolenia Ciebie, jako Bożą
Niewiastę-Matkę, prawowiernie wywyższają.

W świecie byliście jak bezcieleśni i w ciele jak aniołowie, Słowo
jedyne nosząc w sercu, przyciągnęliście ludy do jedynej wiary
Chrystusowej, mądrych i wielomównych wyjawiliście jako głupich, wielce
błogosławieni apostołowie.

Piotrze, opoko wiary i fundamencie, Pawle, heroldzie i nauczycielu
pogan, Szymonie Zebedeusza z pozostałymi ośmioma, módlcie się gorliwie
do Chrystusa, abyśmy z łaskawą pomocą przeszli pole bitwy postu.

Chwała. Triadikon: Jedynego Jedyny Rodzicu, Jednorodzonego Syna Ojcze,
i Jedyny Jedynej Światłości, Światłości jaśnienie, Jedyny Jedynego
Boga Święty Duchu, Pana Pan zaiste będący, o Trójco Jedyna i Święta,
zbaw mnie, Ciebie błogosławiącego.

I teraz. Teotokion: Cud Twego zrodzenia zadziwia mnie, Nieskalana, jak
poczynasz bez nasienia Nieogarnionego? Powiedz, jak będąc Dziewicą
rodzisz jako Matka? Z wiarą przyjmuję to, co przekracza naturę i
kłaniam się Zrodzonemu, co bowiem zechce, to może uczynić.

Chwała Tobie, Boże nasz, chwała Tobie.

Mocą Ducha idąc do królów i książąt niczego nie lękaliście się, ani
ognia, ani miecza, zwyciężyliście wszelkie oszustwo i zbawiacie ludzi,
będąc hetmanami Pańskimi, wielce błogosławieni apostołowie.

Katabasja: Niewypowiedziane zrodzenie.

Fotagogikon tonu.

Do psalmów pochwalnych dodajemy isomelos, ton 8:

Czas pokuty i wysiłek postu jest dla nas orędownikiem życia wiecznego,
jeśli wyciągniemy ręce do dobroczynności. Nic bowiem tak nie ratuje
duszy, jak danie potrzebującym. Jałmużna zmieszana z postem wybawia
człowieka ze śmierci, przeto ją pozdrówmy, której nic nie jest równe,
wystarcza bowiem, aby zbawić dusze nasze.

Męczennikom: Dobrze przyoblekłszy się w zbroję wiary i uzbrójmy się w
znak krzyża okazaliście się mądrymi w Bogu rycerzami, mężnie
sprzeciwiającymi się katom, zniszczyliście diabelskie oszustwo i jako
zwycięzcy zdobyliście korony. Módlcie się do Chrystusa za nami, aby
zostały zbawione dusze nasze.

Chwała, i teraz. Teotokion, ton 8: Ja, Dziewico święta, Bogurodzico,
przybiegam pod Twoją opiekę, wiem, że przez Ciebie znajdę zbawienie,
możesz bowiem, Czysta, pomóc mi.

Na szóstej godzinie troparion proroctwa, ton 1:

Podnieś nas upadłych, odpadłych nawróć do Ciebie, Boże, jako
Przyjaciel człowieka, trzymający krańce ziemi.

Prokimenon, Psalm 33, ton 7: Szukałem Pana i usłyszał mnie, i uwolnił
mnie z wszystkich utrapień moich. Stichos: Będę błogosławił Pana w
każdym czasie, chwała Jego zawsze będzie na ustach moich.

Czytanie Proroctwa Izajasza (6, 1-12).

W roku śmierci króla Ozjasza ujrzałem Pana siedzącego na wysokim i
wyniosłym tronie, a Jego chwała wypełniała świątynię. Serafiny stały
wokół Niego, każdy z nich miał po sześć skrzydeł: dwoma zakrywali
swoje twarze, dwoma okrywali swoje nogi, a dwoma latali. I wołały
jeden do drugiego: „Święty, Święty, Święty jest Pan Zastępów. Cała
ziemia pełna jest Jego chwały”. Od głosu, którym wołały, zadrgały
futryny drzwi, a świątynia napełniła się dymem. I powiedziałem: „O, ja
nieszczęsny! Jestem zgubiony! Wszak jestem człowiekiem o nieczystych
wargach i mieszkam pośród ludu mającego nieczyste wargi, a Króla, Pana
Zastępów, widziałem oczyma moimi!” Wówczas posłany został do mnie
jeden z serafinów, trzymając w ręce węgiel płonący, który kleszczami
wziął z ołtarza. Dotknął nim warg moich i rzekł: „Oto dotknęło to warg
twoich, zabierze nieprawości twoje i grzechy twoje oczyści”. I
usłyszałem głos Pana mówiącego: „Kogo poślę? Kto pójdzie do tego
ludu?” Odpowiedziałem: „Oto ja, poślij mnie!” I rzekł mi: „Idź i mów
do tego ludu: Słuchajcie pilnie, lecz bez zrozumienia, patrzcie
uważnie, lecz nie zobaczycie! Stwardniało bowiem serce tego ludu i
uszyma swymi ciężko słyszą, zaślepili swoje oczy. Aby kiedyś ujrzeli
oczyma i usłyszeli uszami, pojęli sercem, żeby się nawrócili i uleczę
ich”. Wtedy zapytałem: „Jak długo, Panie?” On odrzekł: „Aż opustoszeją
miasta wyludnione i domy bez ludzi, a pola pozostaną pustkowiem. A
potem Pan odrodzi ludzi i rozmnożą się ci, którzy pozostali na ziemi.

Prokimenon, Psalm 34, ton 7: Powstań, Panie, i zważ na sąd mój.
Stichos: Sądź, Panie, znieważających mnie.

W czwartek drugiego tygodnia wieczorem.

Do: Panie, wołam do Ciebie, dodajemy sześć sticher

i śpiewamy trzy isomelosy Triodionu kyr Józefa, ton 4:

Prosomion: Dałeś znak.

Przebity w bok i powieszony na drzewie, wytoczyłeś mi życie, zmarłemu
przez spożycie z drzewa przez złość węża. Przeto sławię Ciebie,
Chryste, i błagam Twoją łaskawość: Okaż mnie kłaniającym się męce i
zmartwychwstaniu, z rozrzewnieniem spełniającego pole bitwy postu.

Nieszczęście zerwane w ogrodzie wypędziło z raju pierwszego
stworzonego, zaś Zbawca przygwożdżony jako człowiek na drzewie
wprowadził go na nowo do raju, przeto wołam do Ciebie, Wybawicielu: Z
moich nieszczęść wyrwij mnie teraz, oczyściwszy postem, pokutą i
łzami, Jezusie najłaskawszy, Zbawco dusz naszych.

Inna stichera isomelos kyr Teodora, ton 5:

Prosomion: Panie, za Mojżesza.

Panie, opiewamy Twój życiodajny krzyż, on bowiem zakwitnął w świecie
jako życie, uśmierciwszy śmierć, który Tobie i teraz w modlitwie
przedkładamy. Umocnij mnie, poszczącego, w świętych dniach, daj mi moc
nad żądzami i zwycięstwo nad światem, ze względu na ogrom
miłosierdzia, Przyjacielu człowieka.

I trzy stichosy z Menei. Chwała, i teraz. Teotokion.

Prokimenon, Psalm 35, ton 4: Panie, na niebiosach miłosierdzie Twoje i
prawda Twoja pod obłoki. Stichos: Sprawiedliwość Twoja jako góry Boże,
wyroki Twoje jak otchłań głęboka.

Czytanie Księgi Rodzaju (5, 1-24).

Oto rodowód człowieka od dnia, gdy Bóg stworzył Adama, na obraz Boży
stworzył go. Stworzył ich mężczyzną i niewiastą, i pobłogosławił ich i
dał mu imię „Adam”, w dniu gdy ich stworzył. Gdy Adam miał dwieście
trzydzieści lat, zrodził syna podobny do niego jako jego obraz, i dał
mu na imię Set. A po zrodzeniu Seta żył Adam siedemset lat i zrodził
synów oraz córki. Ogólna liczba lat, które Adam przeżył, była
dziewięćset trzydzieści, i umarł. Gdy Set miał dwieście pięć lat,
zrodził syna Enosza. A po urodzeniu się Enosza żył siedemset siedem
lat i zrodził synów oraz córki. I umarł Set, przeżywszy ogółem
dziewięćset dwanaście lat. Gdy Enosz miał sto dziewięćdziesiąt lat,
zrodził syna Kenana. I żył Enosz po urodzeniu się Kenana siedemset
piętnaście lat, i zrodził synów oraz córki. Enosz umarł, przeżywszy
ogółem dziewięćset pięć lat. Gdy Kenan miał lat sto siedemdziesiąt,
zrodził Mahalaleela. A po zrodzeniu Mahalaleela żył Kenan siedemset
czterdzieści lat i zrodził synów i córki. I gdy Kenan przeżył ogółem
dziewięćset dziesięć lat, umarł. Gdy Mahalaleel miał sto sześćdziesiąt
pięć lat, zrodził syna Jereda. A po urodzeniu się Jereda żył
Mahalaleel siedemset trzydzieści lat i zrodził synów i córki. Gdy
Mahalaleel miał ogółem osiemset dziewięćdziesiąt pięć lat, umarł. Gdy
Jered miał sto sześćdziesiąt dwa lata, zrodził syna Henocha. A po
zrodzeniu Henocha żył Jered osiemset lat i zrodził synów, i córki.
Jered przeżył ogółem dziewięćset sześćdziesiąt dwa lata, i umarł. Gdy
Henoch miał sto sześćdziesiąt pięć lat, zrodził syna Metuszelach.
Henoch po zrodzeniu Metuszelacha żył w przyjaźni z Bogiem dwieście lat
i zrodził synów, i córki. Liczba wszystkich lat życia Henocha była
trzysta sześćdziesiąt pięć. Żył więc Henoch w przyjaźni z Bogiem, a
następnie znikł, bowiem zabrał go Bóg.

Prokimenon, Psalm 36, ton 6: Miej nadzieję w Panu i postępuj dobrze.
Stichos: Nie czuj zawiści do niegodziwych, ani nie zazdrość czyniącym
nieprawość.

Czytanie Księgi Przysłów (6, 3-20).

Czyń, synu, jak ja tobie nakazuję i zbawiaj się. Dostałeś się bowiem w
ręce złych za twego przyjaciela, przeto nie słabnij. Zachęcaj też
twego przyjaciela, za którego ręczyłeś. Nie daj snu twoim oczom, ani
nie pozwól zdrzemnąć się twoim powiekom. Abyś wybawił się jak sarna z
sideł i jak ptak z sieci. Idź do mrówki, o leniwcze, i pozazdrość jej,
zobacz jej drogi i bądź mądrzejszy od niej. Ona bowiem nie będąc
rolnikiem, ani nie mając nikogo nad sobą, ani też nie będąc pod
władzą, szykuje w żniwa pokarm i wiele latem czyni przygotowań. Lub
idź do pszczoły i zobacz, jaka jest pracowita, jakże szlachetną pracę
wykonuje, a owoc jej pracy królowie i prosty lud na zdrowie zażywa,
przez wszystkich jest lubiana i sławiona, chociaż sama słabą jest,
słynie z mądrości. Jak długo, leniwcze, będziesz leżał? Kiedyż
wstaniesz ze snu? Trochę bowiem śpisz, trochę siedzisz, trochę
drzemiesz, trochę zakładasz ręce na piersi, a potem przyjdzie do
ciebie nędza jako wędrowiec, a niedostatek jak biedak żebrzący. Jeśli
nie będziesz leniwy, przyjdzie jako źródło żniwo twoje, a ubóstwo jak
zły żebrak ucieknie od ciebie. Mąż szalony i przestępca chodzi
niedobrymi drogami. To on mruga okiem i znak daje nogą, uczy
poruszeniami palców. Zdeprawowane serce knuje zło, w każdym czasie
wznieca bunty w mieście. Przeto nagle przychodzi na niego zagłada,
rozsieczenie i skruszenie nie do uleczenia. Albowiem raduje się tym
wszystkim, czego Bóg nienawidzi. Skruszony zostaje z powodu
nieczystości duszy. Oko wyniosłe, język niesprawiedliwy, ręce
przelewające krew sprawiedliwego, serce knujące złe zamysły i nogi
biegnące czynić zło zostaną wytępione. Rozpala się niesprawiedliwy
świadek fałszywy i posyła sądy pośród braci. Synu, strzeż nakazów ojca
twego i nie odrzucaj nauki matki twojej.

Do stichownie dodajemy isomelos dnia:

Ton 5: Ci, którzy nie pościli według nakazu Stwórcy, pierwsi stworzeni
w ogrodzie, zrodzili śmierć z powodu nieposłuszeństwa, pozbawiwszy się
drzewa życia i rajskiej słodyczy. Pośćmy przeto, wierni, od
zniszczalnych pokarmów i zgubnych żądz, abyśmy objęli Boży krzyż życia
i z rozsądnym łotrem powrócili do pierwotnej ojczyzny, przyjmując od
Chrystusa Boga wielkie miłosierdzie.

Męczennikom: Lekceważąc wszystko, co ziemskie, i idąc odważnie na
męki, nie straciliście błogosławionej nadziei, lecz staliście się
dziedzicami królestwa niebieskiego, męczennicy chwalebni i mający
odwagę przed Bogiem, Przyjacielem człowieka, wyproście pokój światu i
duszom naszym wielkie miłosierdzie.

Chwała, i teraz. Stauroteotokion:

Prosomion: Raduj się poszczącym.

Baranka swego Owieczka widząc niegdyś prowadzonego na zabicie,
gorliwie szła za Nim, tak do Niego wołając: Gdzie idziesz, Dziecię
moje najsłodsze, Chryste? Dlaczego tak szybko idziesz, wielce
cierpliwy, i tak gorliwie? Jezusie upragniony, Bezgrzeszny, wielce
miłosierny Panie, powiedz do mnie słowo, do Twojej służebnicy, Synu
mój umiłowany! Nie odrzucaj mnie, Szczodry, milcząc, która Ciebie
przedziwnie zrodziła, Boże najłaskawszy, darujący światu wielkie
miłosierdzie.

W piątek drugiego tygodnia postu,

na jutrzni triadikony tonu. Po pierwszej recytacji Psałterza katyzmy
poetyckie Oktoechosu,

z teotokionami. Po drugiej recytacji Psałterza mówimy te oto katyzmy
poetyckie, ton 4:

Prosomion: Szybko przybądź.

Przez post wznosząc się ponad przywiązujące do ziemi żądze,
wywyższajmy Pana podniesionego na krzyżu, który podniósł świat. Pijmy
z uczuciem rozrzewnienia napój, zapamiętajmy dzień i godzinę, w której
staniemy przed wiecznym Sędzią. Dwa razy.

Stauroteotokion. Prosomion:

Dziewicza Twoja Matka, gdy widziała Ciebie podnoszonym na krzyżu,
łkając i płacząc tak mówiła: Cóż to za nowy i przedziwny cud, Synu
mój? Dlaczego nieprawy lud przygważdża Ciebie do krzyża, któryś jest
życiem wszystkich, najsłodsza moja światłości?

Po trzeciej recytacji Psałterza katyzma poetycka kyr Teodora, ton 5:

Prosomion: Jaśnieje dzisiaj.

Jaśnieje, Panie, łaska Twego krzyża, oświecając cały świat, niszczy
moc biesowską i wspaniale ozdabia teraz bieg postu, w którym nas
wzmacniając, zmiłuj się nad nami. Dwa razy.

Stauroteotokion, ton 5:

Prosomion: Współniemające początku.

Widząc Ciebie podniesionego na krzyżu, Matka, która zrodziła Ciebie
bez bólów, łkając płakała i wołała: Biada mi, najsłodszy Synu, jestem
teraz zraniona w duszy, widząc Ciebie na krzyżu pośrodku dwóch łotrów,
przygwożdżonego jak łotra.

Kanon z Menei i trójpieśń kyr Józefa. Recytujemy pieśń biblijną. Ton
4:

Pieśń 5

Hirmos: Niegodni nie ujrzą Twojej chwały, Chryste, a my Tobie
Jednorodzony, Chwały Ojca jaśnienie Bóstwa, od poranku czuwając i
śpiewamy Tobie, Przyjacielu człowieka.

Dobrowolnie wzniosłeś się na krzyż, Władco, i zrzuciłeś wroga, przeto
i mnie dobrowolnie rzuconego przez żądze w przepaść, uratuj z Twojej
łaskawości.

Omroczoną nieprzyzwoitymi żądzami duszę oświeć Jezusie, któryś
rozpostarty na krzyżu omroczył słońce i cały świat napełnił jasnością.

Pozwól mi, Chryste, spokojnie przepłynąć otchłań postu, wyciszając
fale moich myśli i kierując mnie do przystani zmartwychwstania.

Teotokion: Czystą uczcijmy oczyszczonym umysłem, piękno Jakuba, i
upiększają się Bożymi czynami z pobożnością zaśpiewajmy jako Matce
Boga naszego.

Inna trójpieśń kyr Teodora. Ton 5:

Hirmos: Zmiłuj się, Chryste, nad tymi, którzy od nocy kłaniają się
Tobie i daj im pokój, albowiem światłością są Twoje nakazy, są
uleczeniem dla sług Twoich, Przyjacielu człowieka.

Ty, ukrzyżowany, wybawiasz mnie ze zniszczenia i przebity czynisz mnie
nieśmiertelnym. Wysławiam Twoje niewypowiedziane miłosierdzie,
albowiem przyszedłeś, Chryste, aby mnie zbawić.

Na krzyżu wyciągnąłeś Twoje dłonie, zabijając duchowego Ameleka,
zbawiając Twój lud, Panie, przeto śpiewamy Twojej władzy.

Chwała. Triadikon: W Trzech Osobach Bóstwo, jedyna zasada zawsze
będąca, zaśpiewajmy Ojcu niemającemu początku i Synowi, i Duchowi
Świętemu.

I teraz. Teotokion: Tego, którego nie może pomieścić niebo, Ty
poczęłaś w łonie i zrodziłaś. O, przedziwny i niewypowiedziany cudzie!
Wszyscy przeto śpiewamy Tobie, Przeczysta.

Chwała Tobie, Boże nasz, chwała Tobie.

Ty, który ze względu na mnie przecierpiałeś ukrzyżowanie, wypiłeś ocet
i rzekłeś: „Wykonało się!”, udoskonal moje pole bitwy postu,
pozwalając mi zobaczyć Twoje powstanie.

Katabasja: Zmiłuj się, Chryste.

Pieśń 8

Hirmos: Pobożne dzieci w ognistym piecu zostały zbawione przez
zrodzenie Bogurodzicy, wtedy zwiastowane przez obraz, a teraz
spełnione. Ono to podnosi wszystkich śpiewających: Wszystkie dzieła
Pańskie, śpiewajcie Panu i wywyższajcie Go na wieki.

Do krzyża zostałeś przygwożdżony z powodu swojej łaskawości, łotrowi
otworzyłeś raj, teraz zaś ulecz mnie, rozbitego przez okrucieństwo
demonów i mającego zranioną duszę, otwierając mi drzwi pokuty przez
Twoją przyjaźń do człowieka.

Oświeciwszy ciało postem, nakarmmy duszę cnotami dając pokarm ubogim,
kupując sobie niezniszczalne bogactwo na niebiosach, i zawołajmy: Panu
śpiewajcie dzieła i wywyższajcie Go na wieki.

Stworzenie zadrżało widząc Twoje cierpienia, gdy byłeś przybijany do
krzyża, Zbawco najłaskawszy. Przeto błagam Ciebie, ciągle chwiejący
się, abyś przy atakach węża, umocnił mój rozum, Szczodry, na mocnej
opoce Twoich pragnień.

Teotokion: Zamknięta bramo Boża, przez którą przejdzie jedynie Pan,
skieruj mnie na ścieżki Boże i otwórz mi bramę zbawienia, Łaski Pełna.
Do Ciebie bowiem przybiegam, Dziewico, jedynej orędowniczce rodzaju
ludzkiego.

Hirmos: Stwórcy stworzeń, którego lękają się aniołowie, śpiewajcie
ludzie i wywyższajcie na wszystkie wieki.

Drzewo najświętsze, na którym Ty, Chryste mój, zostałeś ukrzyżowany,
śpiewając wywyższam Ciebie na wszystkie wieki.

Na Golgocie nieprawi ukrzyżowawszy Ciebie, Chryste, zabili, a Ty
żyjesz i zbawiasz nas na wieki.

Błogosławimy Ojca i Syna, i Świętego Ducha, Pana.

Triadikon: Przedziwnie dzieli się Trójca i trwa niepodzielna jako Bóg,
którego wywyższamy na wszystkie wieki.

I teraz. Teotokion: Pomódl się za śpiewających Tobie, Przeczysta, abym
został wybawiony ze wszystkich pokus i nieszczęść.

Chwała Tobie, Boże nasz, chwała Tobie.

Mocą Twego krzyża, Panie, wzmocnij mnie i pozwól pomyślnie zakończyć
bieg postu.

Chwalimy, błogosławimy i kłaniamy się Panu, śpiewając i wywyższając Go
na wieki.

Katabasja: Stwórcy stworzeń.

Pieśń 9

Hirmos: Z Ciebie, Dziewico, nienaruszonej góry, sam odciosał się
kamień węgielny, Chrystus, który zjednoczył w sobie różne natury,
przeto i my z radością Ciebie, Bogurodzico, wysławiamy.

Jako odsieczony kamień z góry dziewiczej przewidział Ciebie prorok,
Zbawco, który skruszyłeś kamienie przez Twoje ukrzyżowanie. Przeto
mnie, obciążonego kamieniem obojętności, wyzwól jako Szczodry.

Pość od złości, duszo moja, rozkoszując się Bożą miłością, otwórz
drzwi wszelkim dobrym czynom, zamykając wejścia złu przez
wstrzemięźliwość i modlitwę.

Zbaw mnie, osądzonego, któryś Twoim krzyżem, Władco Zbawco mój,
osądził wrogość, i nie okaż mnie winnym gehenny, skalanego żądzami i
omroczonego grzechami.

Teotokion: Oszczędź mnie, Chryste, gdy przyjdziesz w chwale sądzić
świat, rozpędź mgłę mego zła, dla modlitw Tej, która Ciebie zrodziła,
i uczyń mnie dziedzicem Twego niebieskiego królestwa.

Inny hirmos: Izajaszu, wesel się, oto Dziewica poczęła w łonie i rodzi
Syna Emanuela, Boga i Człowieka, Wschód jest imię Jego. Jego
wywyższając, Dziewicę uwielbiamy.

Ukrzyżowany znowu otwierasz raj, w którym radując się staję się
wspólnikiem życia, wybawiając się z wiecznej śmierci nieposłuszeństwa,
przeto jako mego Boga wysławiam Ciebie, Przyjacielu człowieka.

Narzędzie klątwy okazało się pieczęcią błogosławieństwa, Twój krzyż
życiodajny, Panie, na którym Ciebie widząc ożywamy poprzednio martwi i
śpiewamy Tobie, wywyższając jako Władcę.

Chwała. Triadikon: Jedną w istocie opiewam Ciebie, czcigodna Trójco
niemająca początku, życiodajna, niepodzielna Jedność, Ojcze
niezrodzony i zrodzone Słowo i Synu, i Duchu Święty, zbaw nas,
śpiewających Tobie.

I teraz. Teotokion: Zrodzenie Twoje przewyższa rozum, Matko Boża, bez
męża bowiem jest Twoje poczęcie i rodzisz jako Dziewica, gdyż rodzi
się Bóg, którego wysławiając, Ciebie, Dziewico, wielbimy.

Chwała Tobie, Boże nasz, chwała Tobie.

Czcigodny krzyżu, mocy moja i ucieczko, bądź mi teraz oświeceniem we
wstrzemięźliwości, weseląc i oczyszczając mnie, wybawiając z pokus,
abym wysławiając Ciebie wywyższał Władcę Chrystusa.

Katabasja: Izajaszu, wesel się.

Fotagogikon tonu.

Do psalmów pochwalnych dodajemy isomelos, ton 8:

Post jest prawdziwym zabójcą żądzy, obiecuje uleczyć ze zła grzechu,
jego więc jako danego przez Boga pomocnika uczcijmy, gdyż przez post
Mojżesz przyjął napisane przez Boga tablice przykazań, ale nie
naśladujmy go rozbijającego je przez niewstrzemięźliwość. Nie bądźmy
wspólnikami tych, których ciała upadły na pustyni. Nie będziemy
narzekać jak Żydzi, ale oświećmy się kościelnie, nie faryzejsko w
obłudzie, ale upiększmy się ewangelicznie, wysławiając się w krzyżu
Chrystusa, Zbawcy dusz naszych.

Męczennikom: Jakże was nazwiemy, święci? Czy cherubinami? W was bowiem
spoczął Chrystus. Czy serafinami? Nieustannie bowiem Go wysławiacie.
Czy aniołami? Ciała bowiem odrzuciliście. Czy mocami? Czynicie bowiem
cuda? Liczne są wasze imiona i wielkie dary, módlcie się o zbawienie
dusz naszych.

Chwała, i teraz. Stauroteotokion, ton 8: Cóż cudownego i wybornego? –
Dziewica wołała macierzyńsko. – Bóle, których nie zaznałam, gdy
rodziłam Ciebie, Synu, teraz jak ostrze dotykają mego serca. Nie mogę
znieść tego widoku, gdy patrzę na Ciebie, przygwożdżonego do krzyża,
Światłości moich oczu! Pospiesz się, powstań, abym wysławiła ze
światem tę zdumiewającą Twoją Opatrzność.

Na szóstej godzinie troparion proroctwa, ton 1:

W nocy i w dzień przypadamy do Ciebie, Panie, abyś dał naszym duszom
odpuszczenie grzechów i pozwolił w pokoju pokłonić się Tobie,
wysławiając Ciebie, Przyjaciela człowieka.

Prokimenon, Psalm 37, ton 4: Panie, w zapalczywości Twojej nie
oskarżaj mnie, ani w gniewie Twoim nie karz mnie. Stichos: Albowiem
strzały Twoje utkwiły we mnie.

Czytanie Proroctwa Izajasza (7, 1-14).

Za czasów Achaza, syna Jotama, syna Ozjasza, króla Judy, wyruszył
Resin, król Aramu, z Pekachem, synem Remaliasza, królem Izraela,
przeciw Jerozolimie, aby z nią toczyć wojnę, ale nie mógł jej zdobyć.
I przyniesiono tę wiadomość do domu Dawida: „Aram stanął obozem w
Efraimie!” Wówczas zadrżała dusza króla i dusza ludu jego, jak drżą od
wichru drzewa w lesie. Pan zaś rzekł do Izajasza: „Wyjdźże naprzeciw
Achaza, ty i twój synek Jaszub, na koniec kanału Wyższej Sadzawki, na
drogę Pola Folusznika. I powiesz do niego: "Uważaj, bądź spokojny, nie
bój się! Niech twoja dusza nie słabnie z powodu tych dwóch oto
niedopałków dymiących głowni. Gdy będzie gniew zaciekłości mojej,
znowu uleczę. Syn zaś Aramu i syn Remaliasza postanowili twą zgubę,
mówiąc: Wtargnijmy do Judei, przeraźmy ją i podbijmy dla siebie, a
królem nad nią ustanowimy syna Tabeela! Tak mówi Pan Bóg: Nie przetrwa
ta rada, Anie też, nie stanie się tak! Bo stolicą Aramu jest Damaszek,
a głową Damaszku Resin, ale jeszcze sześćdziesiąt pięć lat, a
królestwo Efraima zdruzgotane przestanie być narodem. Stolicą Efraima
jest Samaria, a głową Samarii syn Remaliasza, a jeśli nie uwierzycie,
nie ostoicie się"”. I znowu Pan przemówił do Achaza, mówiąc: „Proś dla
siebie o znak od Pana, Boga twego, czy to w głębinie, czy na
wysokości!” Lecz Achaz odpowiedział: „Nie będę prosił, i nie będę
kusił Pana”. Wtedy rzekł Izajasz: „Słuchajcie więc, domu Dawidowy:
Czyż mało wam naprzykrzać się ludziom, iż naprzykrzacie się także
mojemu Bogu? Dlatego Pan sam da wam znak.

Prokimenon, Psalm 38, ton 6: Usłysz modlitwę moją, Panie, i zważ na
błaganie moje. Stichos: Rzekłem: Będę strzegł dróg moich, abym nie
zgrzeszył językiem moim.

W piątek wieczorem drugiego tygodnia postu,

do Panie, wołam do Ciebie, dodajemy dziesięć sticher i śpiewamy z
Oktoechosu dwa razy, męczennikom z Oktoechosu według wypadającego
tonu, i cztery z Menei. Chwała. Świętemu,

jeśli jest, a jeśli nie, to: Chwała. Zmarłym Jana z Damaszku z
Oktoechosu. I teraz. Teotokion tonu.

Isomelos, ton 4:

Teraz jest przyjemny czas, teraz jest dzień zbawienia, w ogromie Twego
miłosierdzia nawiedź moją duszę i osłab czas moich nieprawości, jedyny
Przyjacielu człowieka.

Prokimenon, Psalm 39, ton 4: Miłosierdzie Twoje i prawda Twoja zawsze
niech mnie wspomagają. Stichos: Tęskniąc czekałem na Pana, a On
zwrócił na mnie uwagę i usłyszał modlitwę moją.

Czytanie Księgi Rodzaju (5, 32; 6, 1-8).

Gdy Noe miał pięćset lat, zrodził trzech synów: Sema, Chama i Jafeta.
A kiedy ludzie zaczęli się mnożyć na ziemi, rodziły im się córki.
Synowie Boga, widząc córki człowiecze, że są piękne, brali je sobie za
żony, wszystkie, jakie im się tylko spodobały. Wtedy rzekł Pan Bóg:
„Nie może przebywać duch mój w człowieku na wieki, gdyż człowiek jest
istotą cielesną. Niechaj więc żyje tylko sto dwadzieścia lat”. A w
owych czasach byli na ziemi giganci, a także później, gdy synowie Boga
zbliżali się do córek człowieczych, a te im rodziły. Byli to więc owi
mocarze, mający sławę w dawnych wiekach. Kiedy zaś Pan Bóg widział, że
rozmnożyła się niegodziwość ludzi na ziemi i że każdy gorliwie zamyśla
w sercu swoim zło, żałował, że stworzył ludzi na ziemi, i zasmucił
się. Rzekł Bóg: „Zgładzę człowieka, którego stworzyłem, z powierzchni
ziemi, od człowieka aż do bydła i od gadów do ptaków powietrznych, bo
żałuję, że ich stworzyłem”. Noe zaś znalazł łaskę przed Panem Bogiem.

Prokimenon, Psalm 40, ton 6: Rzekłem: Panie, zmiłuj się nade mną,
ulecz duszę moją. Stichos: Błogosławiony, kto myśli o ubogim i
biedaku.

Czytanie Księgi Przysłów (6, 20-35; 7, 1).

Synu, strzeż nakazów ojca twego i nie odrzucaj nauki matki twojej. W
duszy twojej wyryj je na zawsze i zawieś sobie na twojej szyi! Gdy
idziesz, niech one cię wiodą, niech będą z tobą, gdy zaśniesz, gdy
budzisz się, niech mówią do ciebie. Bowiem lampą jest przykazanie
Zakonu i światłem, i drogą życia, i upomnieniem, i naganą. One cię
strzegą przed kobietą mężatką, przed namową języka obcego. Synu, niech
zwycięży ciebie pożądanie piękna, nie daj się złowić jej oczom, ani
pochwycić się jej powiekom. Ceną nierządnicy jest bowiem kęs chleba, a
kobieta zamężna zaś czyha na cenne dusze. Czy schowa kto ogień w
zanadrzu i nie spali szat swoich? Czy ktoś będzie chodził po węglach
ognistych i nie poparzy nóg swoich? Tak ten, kto wejdzie do kobiety
mężatki, nie będzie bez winy, ani każdy, kto jej dotyka. Nie jest
dziwne, jeśli ktoś będzie kradł i zostanie schwytany. Kradnie bowiem,
aby nasycić spragnioną duszę swoją. Jeśli zaś zostanie schwytany, odda
siedmiokrotnie i całe mienie swoje odda, aby się wybawić. Lecz kto
cudzołoży, ten z powodu głupoty czyni zgubę dla duszy swojej. Chłostę
i wstyd poniesie, a jego hańba nie zostanie zgładzona na wieki.
Zazdrość pobudza gniew jej męża, nie okaże litości w dniu sądu. Za
żadną cenę nie zmieni swej wrogości, ani też nie przyjmie licznych
darów. Synu, przestrzegaj słów moich, moje nakazy przechowuj u siebie!
Synu, czcij Pana i umocnisz się, a poza Nim nikogo nie lękaj się!

I dalszy ciąg Liturgii uprzednio poświęconych Darów.

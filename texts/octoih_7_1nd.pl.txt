TON 7

W SOBOTĘ WIECZOREM NA MAŁYCH NIESZPORACH,

do: Panie, wołam do Ciebie, dodajemy cztery stichosy i śpiewamy trzy
stichery zmartwychwstania, powtarzając pierwszą. Stichery
zmartwychwstania, ton 7:

Stichos: Od straży porannej do nocy, od straży porannej niech Izrael
ma nadzieję w Panu.

Przyjdźcie, rozradujmy się w Panu, który skruszył władzę
śmierci i oświecił rodzaj ludzki, z bezcielesnymi wołajmy: Zbawco
nasz, chwała Tobie.

Krzyż przecierpiałeś dla nas, Zbawco, i pogrzeb, śmiercią zaś
jako Bóg śmierć utrupiłeś, przeto kłaniamy się Twemu
zmartwychwstaniu trzeciego dnia: Panie, chwała Tobie.

Apostołowie widząc zmartwychwstanie Stwórcy dziwili się,
śpiewając chwałę anielską. Ta chwała jest kościelna, to jest
bogactwo królestwa, cierpiący za względu na nas Panie, chwała
Tobie.

Chwała, i teraz. Teotokion dogmatikon, ton 7:

Straszna i zaprawdę niewypowiedziana jest dokonana przez Ciebie
najczystsza tajemnica. Słowo będące przyczyną wszystkiego ponad
przyczyną ze Świętego Ducha wcielone zrodziłaś, z Ciebie
przyjęło ciało pozostając zjednoczonym ze swoją naturą. Obie
natury zjednoczyły się samodzielnie w jednej Hipostazie, w dwóch
naturach przychodzi cały Bóg i cały człowiek, obu doskonałych i
działających cechy ujawniając, cierpiał bowiem ciałem na krzyżu,
niecierpiętliwym pozostając w Bóstwie, jako człowiek umarł,
ożył jako Bóg trzeciego dnia, zniszczywszy władzę śmierci i ze
zniszczenia wybawiwszy ludzkość. Jego jako Wybawiciela i Zbawcę
rodzaju naszego błagaj Matko Boża, aby zesłał nam łask Jego
wielkie miłosierdzie.

Także: Pogodna Światłości. Następnie prokimenon: Pan
zakrólował, w majestat jest obleczony. Stichos: Obleczony jest Pan,
przepasany potęgą. Także: Pozwól, Panie, w wieczór ten. Kapłan
nie mówi ektenii, lecz śpiewamy sticherę zmartwychwstania, ton 7:

Powstałeś z grobu, Zbawco świata, i podniosłeś ludzi z ciałem
Twoim: Panie, chwała Tobie.

Inne stichery do Najświętszej Bogurodzicy, ton 7:

Prosomion: Nie troszcząc się o czasowe.

Stichos: Wspomnę imię Twoje w każdym pokoleniu i pokoleniu.

Wschodem duchowego Słońca byłaś, Dziewico, na zachodzie naszej
natury, skoro zaś masz odwagę, przeto módl się, Bogurodzico
chwalebna, aby z bezmiernych grzechów wyzwolił dusze nasze.

Stichos: Posłuchaj, córko, spójrz i nakłoń ucha Twego.

Lasko z korzenia Jessego, Dziewico, jawnie zakwitłaś, posadzona
zrodziłaś Zbawcę, skoro zaś masz odwagę, nieustannie módl się o
wykorzenienie z mego serca żądz, Chwalebna, o danie mi bojaźni i
zbawienie mnie.

Stichos: Możni narodu będą błagać przed obliczem Twoim.

Bramo Boża, Najświętsza, wybaw mnie od bram otchłani i ukaż mi
drogę pokuty, na której odnajdę bramę prowadzącą do życia,
zbłąkanych przewodniczko, zachowaj rodzaj wiernych ludzi i zbaw
dusze nasze.

Chwała, i teraz. Teotokion: Z Ciebie, Najświętsza Bogurodzico
Dziewico, w niewypowiedziany sposób narodził się Chrystus, Bóg
nasz, zaprawdę Przedwieczny Bóg i nowy człowiek, zawsze będący, a
co dla nas dokonało się. Zachowuje bowiem w sobie każdej natury
cechy, w jednej przeto jaśniejąc cudami, w drugiej zaś przekonując
cierpieniami, przeto jeden i ten sam umiera jako człowiek i powstaje
jako Bóg. Módl się do Niego, Czysta, Oblubienico Dziewicza, aby
zbawiono dusze nasze.

Także: Teraz pozwalasz odejść. Trisagion. Po: Ojcze nasz, troparion
zmartwychwstania. Chwała, i teraz. Teotokion i rozesłanie.

W SOBOTĘ NA WIELKICH NIESZPORACH,

do: Panie, wołam do Ciebie, dodajemy dziesięć stichosów i
śpiewamy i trzy stichery zmartwychwstania, ton 7. Poemat Jana
Damasceńskiego.

Stichos: Wyprowadź z ciemnicy duszę moją, abym wyznawał imię
Twoje.

Przyjdźcie, rozradujmy się w Panu, który skruszył władzę
śmierci i oświecił rodzaj ludzki, z bezcielesnymi wołajmy: Zbawco
nasz, chwała Tobie.

Stichos: Sprawiedliwi oczekują mnie, aż Ty dasz mi odpłatę.

Krzyż przecierpiałeś dla nas, Zbawco, i pogrzeb, śmiercią zaś
jako Bóg śmierć utrupiłeś, przeto kłaniamy się Twemu
zmartwychwstaniu trzeciego dnia: Panie, chwała Tobie.

Stichos: Z głębokości wołam do Ciebie, Panie, Panie, usłysz głos
mój.

Apostołowie widząc zmartwychwstanie Stwórcy dziwili się,
śpiewając chwałę anielską. Ta chwała jest kościelna, to jest
bogactwo królestwa, cierpiący za względu na nas Panie, chwała
Tobie.

Inne stichery Anatoliosa, ton 7:

Stichos: Niech uszy Twoje będą uważne na głos modlitwy mojej.

Chociaż i wzięty zostałeś, Chryste, przez nieprawych mężów,
lecz Ty jesteś moim Bogiem i nie powstydzę się. Bity byłeś po
plecach, nie odwracając się od tego, do krzyża przygwożdżony
zostałeś i nie taję: Zmartwychwstaniem Twoim chlubię się,
śmierć bowiem Twoja jest życiem moim, Wszechmocny i miłujący
człowieka Panie, chwała Tobie.

Stichos: Jeśli będziesz pamiętać o nieprawościach, Panie, Panie,
któż się ostoi? Ale u Ciebie jest oczyszczenie.

Chrystus, wypełniając proroctwo Dawida, na Syjonie odkrył uczniom
wielkość swoją, okazał siebie chwalebnym i zawsze sławionym z
Ojcem i Duchem Świętym. Najpierw bowiem bezcielesny jako Słowo,
potem zaś dla nas wcielony i zabity jako człowiek z władzą
zmartwychwstał jako Przyjaciel człowieka.

Stichos: Dla imienia Twego cierpiałem Panie, cierpiała dusza moja
dla słowa Twego, dusza moja ma nadzieję w Panu.

Zstąpiłeś, Chryste, do otchłani, jak i zechciałeś, zrzuciłeś
śmierć jako Bóg i Władca, i zmartwychwstałeś trzeciego dnia,
podnosząc ze sobą Adama z więzów otchłani i zniszczenia,
wołającego i mówiącego: Chwała zmartwychwstaniu Twemu, jedyny
Przyjacielu człowieka.

Stichos: Od straży porannej do nocy, od straży porannej niech Izrael
ma nadzieję w Panu.

W grobie położony zostałeś jako śpiący, Panie, i
zmartwychwstałeś trzeciego dnia jako możny w sile, podnosząc ze
sobą Adama ze zniszczenia śmierci jako Wszechmocny.

Stichery ku czci Bogurodzicy, autorstwa Pawła z Amorium, ton 2:

Prosomion: Kiedy z drzewa.

Stichos: Albowiem u Pana jest zmiłowanie i wielkie u Niego
wybawienie, On sam wybawi Izraela ze wszystkich nieprawości jego.

Ty jesteś radością aniołów, Ty jesteś chwałą ludzi, Ty jesteś
wiernych nadzieją, Władczyni chwalebna, Orędowniczko nasza. Do
Ciebie przybiegamy w każdej potrzebie, albowiem modlitwami Twymi od
strzał wrogich, zgubnych dla duszy, i od wszelkich bólów wszyscy
zostajemy wybawieni, opiewający Ciebie, Oblubienico Boga.

Stichos: Chwalcie Pana wszystkie narody, wysławiajcie Go wszyscy
ludzie.

Ty, Bogurodzico, jesteś moją nadzieją, Ty jesteś moją
orędowniczką, murem obronnym i ucieczką, Władczyni chwalebna,
któraś Boga w ciele bez męża zrodziła, Zbawiciela. Ty modlitwami
Twymi wybaw nas z niewoli pokus i bied, jedyna ucieczko chrześcijan.

Stichos: Albowiem miłosierdzie Jego umocnione jest nad nami i prawda
Pańska trwa na wieki.

Ukróć dążenia ciała mego, wygaś płomień żądz moich, zabierz
ode mnie złe pragnienia moje, Bogurodzico, wyrwij moje złe nawyki z
wszelkich więzów biesowskich, abym w ciszy serca i w
niecierpiętliwości duszy mojej w pieśniach sławił Ciebie,
Chwalebna.

Chwała, i teraz. Teotokion: Stałaś się Matką w nadprzyrodzony
sposób, Bogurodzico, pozostając przy tym Dziewicą, co przewyższa
słowa i rozum, a cudu Twego zrodzenia język wypowiedzieć nie może.
Sławne jest Twoje poczęcie, Czysta, niedościgniony jest obraz
zrodzenia, jeśli bowiem Bóg zechce, zwyciężony zostaje porządek
natury. Przeto wszyscy znając Ciebie, Matko Boża, modlimy się do
Ciebie gorliwie, módl się o zbawienie dusz naszych.

Także: Pogodna światłości, prokimenon dnia: Pan zakrólował, w
majestat jest obleczony, ciąg dalszy jak zwykle.

Na stichownie stichery według alfabetu, ton 7:

Zmartwychwstałeś z grobu, Zbawco świata, i podźwignąłeś ludzi z
ciałem Twoim: Panie, chwała Tobie.

Stichos: Pan zakrólował, w majestat jest obleczony. Obleczony jest
Pan, przepasany potęgą.

Przyjdźcie, pokłońmy się powstałemu z martwych, który wszystkich
oświecił, wyzwolił nas z niewoli otchłani, przez swoje
zmartwychwstanie trzeciego dnia dał nam życie i wielkie
miłosierdzie.

Stichos: A świat, który umocnił, nie zachwieje się.

Do otchłani zstąpiłeś, Chryste, śmierć zniewoliłeś i trzeciego
dnia zmartwychwstałeś nas wskrzeszając, sławiących Twoje
powstanie w mocy, Panie, Przyjacielu człowieka.

Stichos: Domowi Twemu, Panie, przystoi świętość po wszystkie dni.

Jako budzący bojaźń objawiłeś się, Chryste, leżąc w grobie
jako śpiący, zmartwychwstałeś zaś trzeciego dnia jako silny,
Adama wskrzesiłeś wołającego: Chwała zmartwychwstaniu Twemu,
jedyny Przyjacielu człowieka.

Chwała, i teraz. Teotokion: Pod Twoją opiekę, Władczyni,
przybiegamy, wszyscy zrodzeni z ziemi, wołając do Ciebie:
Bogurodzico, nadziejo nasza, wybaw nas z niezmierzonych grzechów i
zbaw dusze nasze.

Także: Teraz pozwalasz odejść. Trisagion. Po: Ojcze nasz, mówimy:

Troparion zmartwychwstania, ton 7:

Zniszczyłeś krzyżem Twoim śmierć, otworzyłeś łotrowi raj,
płacz niewiast niosących wonności utuliłeś i Apostołom nauczać
kazałeś, albowiem zmartwychwstałeś, Chryste Boże, dając światu
wielkie miłosierdzie.

Chwała, i teraz. Teotokion: Mając w Tobie nadzieję jako w skarbnicy
naszego zbawienia, Chwalebna, z rowu i głębiny grzechów wyprowadź
nas, Ty bowiem zbawiłaś winnych grzechu rodząc zbawienie nasze,
będąc przed zrodzeniem Dziewicą i w zrodzeniu, i po zrodzeniu
także pozostając Dziewicą.

Następnie rozesłanie.

W NIEDZIELĘ NA POWIECZERZU,

Kanon do Najświętszej Bogurodzicy. Ton 7.

Pieśń 1

Hirmos: Kruszącemu wrogów prawicą swoją i wodzów jeźdźców
topiącemu, śpiewajmy Jemu jako wybawicielowi naszemu Bogu, albowiem
się wysławił.

Stichos: Najświętsza Bogurodzico, wybaw nas.

Jako upiększenie śpiewem i godną Boga pieśń dziękczynienia Tobie
jako dar przynosimy, teraz śpiewając „Raduj się”, bowiem w
smutkach radość nam dałaś.

Miłosierdzia Twego łaski i mocy opieki nie przemilczymy, Dziewico
przeczysta, albowiem z okropnych nieszczęść wybawiłaś nas.

Chwała. Wybawiwszy się z rozlicznych pokus i nieszczęść
macierzyńskimi Twoimi modlitwami, Przeczysta, zgodnie i gorąco
dziękczynienia słowa Tobie przynosimy.

I teraz. Szatami drogocennymi ozdobiona jak złotem cnót i Ducha
łaskami, Przeczysta, jako Oblubienica Ojca ozdobiona, zaiste
okazałaś się Matką Bożą.

Pieśń 3

Hirmos: Na początku niebiosa wszechwładnym Słowem Twoim
umocniłeś, Panie, Zbawco, wszystko uczyniłeś, i Bożym Duchem
dałeś im całą ich moc, umocnij mnie na trwałej opoce wyznania
Twego.

Radości Bożej wspaniałość, albowiem od początku jesteś nam
weselem, dziękczynienia słowa przynosimy gorliwie, czcząc Ją jako
Orędowniczkę naszą.

My, którzy przez Ciebie wybawiliśmy się z nieszczęść i przez
Ciebie otrzymaliśmy radość, Matko dziewicza, jako dawczynię
łaskawą i wspomożycielkę pełną chwały wszyscy wysławiamy.

Chwała. Bożą Twoją modlitwą przyjąwszy odmianę grzechów i
pokus, Matko Chrystusa Boga, jako przyczynie dobra śpiewamy Tobie z
wiarą słowa dziękczynienia.

I teraz. Ty, jesteś nieśmiertelnym źródłem radości, zawsze
toczysz strumienie i sama wybawiasz wszystkich, albowiem wiecznie
łaski nam dajesz, Matko Chrystusa Boga.

Pieśń 4

Hirmos: Okrył niebiosa, Chryste Boże, z opatrzności Twojej majestat
niewypowiedziany mądrości Twojej, Przyjacielu człowieka.

Godną Tobie pieśń radości weseląc się przynosimy, czysta
Dziewico, wybawieni z nieszczęść Twoimi modlitwami.

Dziękczynnie przynosimy Tobie duchowymi rękoma śpiew, Dziewico
czysta, tańcząc w Bożych pieśniach, ze smutków licznych
wybawieni.

Chwała. Podniosły na nas liczne nieszczęścia żądze grzechu, lecz
Bożą Twoją opieką, Czysta, wybaw nas.

I teraz. Błogosławieni zaiste są czczący Ciebie, Bogurodzico
najświętsza, albowiem przez Ciebie zostaliśmy wybawieni z grzechu i
smutku.

Pieśń 5

Hirmos: Noc nie jest światłością dla niewiernych, Chryste, dla
wiernych zaś jest oświeceniem w słodyczy słów Twoich, przeto dla
Ciebie czuwam od poranku i opiewam Twoje Bóstwo.

Chrystusa niszczącego grzechu zrodziłaś, Dziewico, który z pokus i
nieszczęść wybawia świat, przeto i my śpiewamy „Raduj się”,
wybawieni z nieszczęść.

Ogarnięcie przez rozliczne pokusy, czysta Władczyni, smutki i bóle,
okropne nieszczęścia i zrozpaczeni bez radości jako Nadzieję
znaleźliśmy Ciebie.

Chwała. Jako zbawienia ochrona jesteś dla sług Twoich, Czysta,
odpędzając pokusy i zachowując nas nienaruszonymi, przeto jako
uczestnicy licznych Twoich dóbr dzięki składamy Tobie w pieśniach.

I teraz. Dzięki składamy Tobie, wybawieni przez Ciebie z licznych
grzechów, słabości, chorób i okropnych niemocy, przeczysta
Władczyni, nadzieją jesteś bowiem mocną Twoich wiernych sług.

Pieśń 6

Hirmos: W głębię grzechów wpadłem, jak Jonasz z wieloryba wołam
do Ciebie, Dobry: Wyprowadź ze zniszczenie życie moje i zbaw mnie,
Przyjacielu człowieka.

Aniołów języki godnie Twojej chwały wyśpiewać nie mogą, Czysta,
my zaś teraz jako słudzy przynosimy Tobie Gabriela słowa radości.

W głębię smutku i nieszczęść wpadłszy przez grzechy nasze,
wybawiliśmy się dzięki Tobie z kłopotów i pokus, Dziewico
Bogurodzico czysta.

Chwała. Cały świat winnym będąc, Czysta, dzięki składa,
wysławia i sławi pobożnie łaskę Twoją, przez Ciebie bowiem
zostaliśmy wybawieni z nieszczęść i smutków.

I teraz. W nocy i za dnia, jawnie i w tajemnicy pod Twoją opiekę
przybiegamy, przeczysta Dziewico, którzy z wiarą Ciebie sławimy.

Także: Panie, zmiłuj się, trzy razy. Chwała, i teraz.

Katyzma poetycka, ton 7:

Panie, my jesteśmy ludem Twoim i owcami pastwiska Twego, zbłąkanych
jako Pasterz nawróć nas, atakowanych przez zniszczenie zgromadź
nas, zmiłuj się nad owczarnią Twoją, ulituj się nad ludem Twoim,
dla modlitw Bogurodzicy, jedyny bezgrzeszny.

Pieśń 7

Hirmos: Do pieca ognistego wrzucone czcigodne dzieci ogień na rosę
przemieniły, śpiewając tak wołały: Błogosławiony jesteś, Panie
Boże ojców naszych.

Radość dziękczynną Tobie przynosimy, Matko Boża, albowiem zaiste
przez Ciebie zostaliśmy wybawieni z wszelkich złych poczynań i
zgodnie Tobie śpiewamy: Błogosławiona jesteś.

Przebywamy w wieczorze płaczu i smutku, i oczekiwania na złe rzeczy,
lecz Twoją podobną do Bożej opieką, Dziewico, przebóstwieni
będąc, znaleźliśmy radość rano, Ty bowiem nas wybawiłaś.

Chwała. Jesteś Bożą ucieczką i my opiekę Twoją wszyscy
zdobyliśmy ku Bogu, w pokusach, prześladowaniach i grzechach do
Ciebie przybiegamy i od Ciebie odmianę przyjmujemy, Przeczysta.

I teraz. Łaskę modlitwy Twojej, Czysta, głosimy ustami i duchem,
Przesławna, albowiem ze względu na Ciebie z pokus burzy, ciężkich
smutków i grzechu żądz jesteśmy wybawiani.

Pieśń 8

Hirmos: Budzącemu bojaźń cherubinów i zadziwiającemu serafinów
Stwórcy świata, kapłani, słudzy i duchy sprawiedliwych
śpiewajcie, błogosławcie i wywyższajcie Go na wieki.

Wybawiliśmy się Twoimi modlitwami z burzy grzechów, żądz i pokus,
Bogurodzico łaskawa, dziękczynne słowo „Raduj się” śpiewamy
Tobie, albowiem dzięki Tobie od smutku do radości przeszliśmy.

Nie odrzucaj atakowanych chorobami i pokusami, Łaskawa, lecz usłysz
słabą modlitwę, wyzwól nas z utrapień wszelkich, abyśmy z wiarą
Twoje miłosierdzie wyśpiewywali, Czysta.

Chwała. Będąc przyczyną odpuszczenia grzechów, teraz podnieś nas
ze smutków, pokus i żądz oraz nieprzystojnych zamysłów,
Bogurodzico, Twoimi modlitwami wybaw nas z nich chwalebnie.

I teraz. Zmiłowania Twoje na wszystkich zawsze są posyłane,
Chryste, zaiste łaską i modlitwami Rodzicielki Twojej, od Ciebie
bowiem przyjmujemy miłosierdzie Twoje, chrześcijanie, Zbawco
miłosierny.

Pieśń 9

Hirmos: Matką będącą w nadprzyrodzony sposób i według natury
Dziewicą, jedyną wśród niewiast błogosławioną, w pieśniach
uwielbiajmy wierni, Bogurodzicę.

Radość godną z okrzykami wesela Tobie, Dziewico, teraz przynosimy z
aniołem Gabrielem, wybawiwszy się z rozlicznych pokus modlitwami
Twoimi, Bogurodzico.

Radość i wesele, i radowanie Boże, Dziewico nieznająca
małżeństwa, nam się powiększyły, oto bowiem strasznie płaczący
radujemy się dzięki modlitwom Twoim.

Chwała. Ofiarę chwały złożę, językiem i słowami pieśń
dziękczynną śpiewam Tobie gorliwie, Dziewico, albowiem do Ciebie
modląc się w dniu smutku przez Ciebie wybawiamy się.

I teraz. Pobożnie radujemy się, Przeczysta, z Bożego Twego
zrodzenia, radość bowiem nam wytoczyłaś w pokusach i smutkach,
przeto Tobie dziękczynnie i my pieśni śpiewamy, z wiarą opiewając
Ciebie.

Także: Zaprawdę godne to jest, Trisagion. Po: Ojcze nasz,
tropariony, ciąg dalszy jak zwykle i rozesłanie.

W NIEDZIELĘ O PÓŁNOCY,

Kanon do Najświętszej i Życiodajnej Trójcy,

mający akrostych: Sławię Ciebie, Trójco, jedyna naturo. Poemat
Mitrofana. Ton 7:

Pieśń 1

Hirmos: Na znak Twój na obraz ziemi przemieniła się przedtem łatwo
rozlewająca się natura wody, Panie. Przeto po suchym lądzie
wędrował Izrael śpiewając Tobie pieśń zwycięską.

Stichos: Najświętsza Trójco, Boże nasz, chwała Tobie.

Otwórz mi usta rozumowe serca i wargi cielesne ku chwale Twojej,
trójświatłe jedno Bóstwo wszystkich, abym śpiewał Tobie pieśń
dziękczynną, Dawcy Światłości.

Aby okazać obfitość Twojej łaskawości stworzyłaś człowieka,
Trójco wszechmocna, będącego glinianym obrazem Twego panowania,
Stwórco.

Rozum niemający początku, rodzący Słowo współzawsze będące i
wyłaniający Ducha współniemającego początku, pozwól nam
kłaniać się jedynemu Bogu w naturze Trójhipostatycznemu.

Teotokion: Objawiłeś się przy krzewie Mojżeszowi, Boże Słowo,
jako ogień oczyszczający i wcale niespalający, przedstawiając
Twoje wcielenie w Dziewicę, przez które ludzi odnowiłeś.

Pieśń 3

Hirmos: Na początku niebiosa wszechwładnym Słowem Twoim
umocniłeś, Panie, Zbawco, wszystko uczyniłeś, i Bożym Duchem
dałeś im całą ich moc, umocnij mnie na trwałej opoce wyznania
Twego.

My, którzy Ciebie jedynego i trójjaśniejącego, i wszystko
stwarzającego Władcę opiewamy, prosząc o wybawienie z bezmiernych
grzechów i pokus Boże, abyś nie pogardził z wiarą sławiących
łaskawość Twoją.

Objawiła się odrośl od Ojca jako z korzenia niemającego początku
Bóg Słowo, równej mocy z pokrewnym i Bożym Duchem, przeto wierni
sławimy jedno panowanie Osób Trójcy.

Równej chwały i zjednoczona trójhipostatyczna natura nierozdzielna
i rozdzielna, jednej zasady Trójcy wszyscy Ciebie wysławiamy,
wierni, i kłaniając się prosimy o grzechów odpuszczenie.

Teotokion: Niezmiennie do ludzi upodobniając się we wszystkim, Boże
Słowo, z czystej Dziewicy przyszedłeś jawnie i wszystkim
pokazałeś Boską zasadę trójjaśniejącą i jedną naturę
niezmiennych Hipostaz.

Panie, zmiłuj się, trzy razy.

Katyzma poetycka, ton 7:

Prosomion: Ze względu na mnie.

Nad grzesznymi sługami Twoimi zmiłuj się, Trójco Święta,
przyjmij kajających się przed Tobą, Łaskawa, i uczyń godnymi
przebaczenia.

Chwała, i teraz. Teotokion: Ulituj się, najczystsza Bogurodzico, nad
pełnymi zła przez grzechy nocami duszy i wybaw z grzechów
śpiewających Tobie, Oblubienico Boża.

Pieśń 4

Hirmos: Łona Ojca nie porzuciłeś i zstąpiłeś na ziemię, Chryste
Boże, usłyszałem o tajemnicy Opatrzności Twojej i wysławiłem
Cię, jedyny Przyjacielu człowieka.

Wszystko utrzymująca trójjaśniejąca jedności, zasado Bożą i
zbawcza wszystkich, Twoich śpiewaków teraz osłoń i wybaw z
utrapień oraz żądz, i wszelkiej złości.

Nie pojmują wzniosłych mów Twego nieosiągalnego trójświetlistego
Bóstwa, śpiewamy Tobie, Przyjacielu człowieka, Panie, i wysławiamy
Twoją moc.

Na ziemi jak i na niebiosach z bezcielesnymi chórami jedna i Trójco
nierozdzielnie Ciebie rozdzielamy i z miłością sławimy, albowiem
panujesz nad wszystkim, co istnieje.

Teotokion: Od Chwały Ojcowskiej nie odstąpiwszy do naszej marności
zstąpiłeś dobrowolnie wcielając się nadprzyrodzenie i
wstąpiłeś do Bożej Chwały jako Łaskawy.

Pieśń 5

Hirmos: Noc nie jest światłością dla niewiernych, Chryste, dla
wiernych zaś jest oświeceniem w słodyczy słów Twoich, przeto dla
Ciebie czuwam od poranku i opiewam Twoje Bóstwo.

Świetlista naturo Trójco zarysami i jedności w radzie, chwale i
czci, umocnij nas w Twojej miłości.

Rozum i Słowo, i Ducha, jedyną zasadę Bożą i trójsłoneczną
naturę sławiąc, prosimy o wybawienie z pokus i wszelkich utrapień.

Teotokion: Wcieliłeś się w świętej Dziewicy w naturę ludzką,
Boże Słowo, nauczywszy śpiewać Trójcy w jedności, odpowiedniej
sobie i współtronującej.

Pieśń 6

Hirmos: Pływając w poszumie życiowych trosk, pogrążany przez
grzechy ze mną podróżujące i będąc rzucony bestii niszczącej
dusze, jak Jonasz wołam do Ciebie, Chryste: Uratuj mnie ze
śmiertelnej głębi.

Jednej Chwały panowanie i jednej zasady Bożej w Trzech Hipostazach
będącej, nieustannie sławiąc w Osobach różnicę mającą tylko w
Bycie każdego cechach.

Rozumowe zastępy anielskiego piękna Ciebie sławią, trójsłoneczna
zasado Boża, a z nimi i my nietrwałymi ustami jako Stwórcę
wszystkich jedną w pieśniach sławimy i z wiarą sławimy.

Teotokion: W niezrozumiały sposób dla słów Słowo prze wiekami
zrodzone ze Słońca Ojca jako Słońce, z Dziewicy w czasach
ostatecznych zajaśniało, jedynego w Trzech Osobach niedocieczonego
Boga głosząc.

Panie, zmiłuj się, trzy razy.

Katyzma poetycka, ton 7:

Prosomion: Jaśniejącą z Ojca.

Trójco jednoistotna, jedności wszystkich trójhipostatyczna, zmiłuj
się nad tymi, których stworzyłaś, Nieśmiertelna, spalając
złość grzechów i oświecając serca śpiewających łaskawości
Twojej: Boże nasz, chwała Tobie.

Chwała, i teraz. Teotokion: Jaśniejącą z Ojca Światłość
zbawienną miłosierdzia łaskawości zrodziłaś, Władczyni,
spalającą grzechy ludzi i zraszającą myśli sławiących majestat
Twój, Bogurodzico nieskalana.

Pieśń 7

Hirmos: Do pieca ognistego wrzucone czcigodne dzieci ogień na rosę
przemieniły, śpiewając tak wołały: Błogosławiony jesteś, Panie
Boże ojców naszych.

Świetlistymi jaśnieniami zawsze jaśniejąc, trójświetlisty Boże,
jedności niedostępna i nadprzyrodzona, zbaw tych, którzy w Ciebie,
Władco, wierzą pobożnie i kłaniają się Tobie.

Mowom Bożych proroków podporządkowując się jedynego Ciebie Boga
wszystkich sławimy w Trzech zarysach, tak wołając: Błogosławiony
jesteś, Panie Boże ojców naszych.

Zniszczalnymi ustami my z niematerialnymi zastępami w pieśniach,
Trójco Święta, śpiewamy Tobie w jedności natury, wołając:
Błogosławiony jesteś, Panie Boże ojców naszych.

Teotokion: Ten, który stworzył Adama, w Ciebie jawnie wcielił się,
Najczystsza, aby go odrodzić i ludzi przebóstwił, tak wołających:
Błogosławiony jest, Przeczysta, owoc Twego łona.

Pieśń 8

Hirmos: Niespalanym przez ogień okazał się na Synaju krzew,
objawiając Boga jąkającemu się i wolno mówiącemu Mojżeszowi, a
trzej młodzieńcy niezwyciężoną Bożą gorliwość w ogniu okazali
śpiewając: Wszystkie dzieła Pańskie, śpiewajcie Panu i
wywyższajcie na wszystkie wieki.

Słońca trójjaśniejącego promieniami, dającymi Światłość,
uczyń serca śpiewaków Twoich godnymi i teraz oglądać piękno
Twoje, Trójco jedyna, moc daj zawsze wszystkim z wiarą majestat
Twój wysławiających w pieśniach na wszystkie wieki.

Trzymasz wszystko, Troista i Jedyna zasado panowania, niemająca
początku, i rządzisz niebem oraz ziemią, przeto mnie, miłością
Twoją zawsze pociąganego, zachowaj, abym śpiewał Tobie: Wszystkie
dzieła Pańskie, śpiewajcie Panu i wywyższajcie na wszystkie wieki.

Uczyń nas świątynią Twojej trójświetlistej zorzy, łaskawco
Przyjacielu człowieka, okaż ją niedostępną dla ataków wrogów
niewidzialnych i cielesnych żądz, Władco, jednej zasady Boże mój
i Panie Chwały, abym w pieśniach wysławiał Ciebie na wszystkie
wieki.

Teotokion: Światłość Bożej zasady, która zajaśniała z łona
Twego, Boga Matko przeczysta, cały świat trójsłoneczną
Światłością oświeciła i ziemię okazała jakby drugim niebem,
śpiewającą: Wszystkie dzieła Pańskie, śpiewajcie Panu i
wywyższajcie na wszystkie wieki.

Pieśń 9

Hirmos: Matka Boża i Dziewica, rodząca i dziewicą znowu będąca,
nie jest to rzecz natury, lecz Bożej łaskawości, przeto jako
jedyną godną Bożych cudów Ciebie zawsze uwielbiamy.

Głębią słów i pieśnią Ciebie godną słabi ludzie sławić nie
mogą Ciebie, którego na wysokościach nieustannie serafini
opiewają, jednakże jako Władcy wszystkich odważają się i
Przyjaciela człowieka Boga uwielbiamy.

Wybaw z cielesnych chorób i duchowych cierpień śpiewaków Twoich,
jedyna Trójco nierozdzielna, i zachowaj nienaruszonymi przez wszelkie
życiowe pokusy.

Równej Mocy Boża zasado, trójświetlista, wszechmocny Władco,
niezmienne dobro i istotowa łasko, daj odpuszczenie grzechów Twoim
sługom oraz wybaw z pokus i żądz.

Teotokion: Rozum i duszę, i ciało przyjąwszy z Twego przeczystego
łona, Bogurodzico, Bóg Słowo zaiste okazał się człowiekiem i
człowieka jawnie okazał uczestnikiem Bożej natury.

Następnie stichosy Grzegorza Synaity: Zaprawdę godne to jest, i
ciąg dalszy jak zwykle.

W NIEDZIEĘ NA JUTRZNI,

po: Pan i Bóg, troparion zmartwychwstania, ton 7: Zniszczyłeś
krzyżem Twoim śmierć.

Chwała, i teraz. Teotokion: Mając w Tobie nadzieję.

Zwykła recytacja Psałterza.

Po pierwszej recytacji Psałterza katyzmy poetyckie ku czci
zmartwychwstania, ton 7:

Życie w grobie spoczęło i pieczęć na kamieniu położono, jako
Króla śpiącego żołnierze strzegą Chrystusa, aniołowie zaś
sławią jako nieśmiertelnego Boga, niewiasty wołają:
Zmartwychwstał Pan, dając światu wielkie miłosierdzie.

Stichos: Powstań, Panie Boże mój, niech wzniesie się ręka Twoja,
nie zapominaj na zawsze o ubogich Twoich.

Chryste Boże, który przez Twój pogrzeb na trzy dni zniewoliłeś
śmierć i zniszczonego człowieka życiodajnym powstaniem Twoim
wskrzesiłeś jako Przyjaciel człowieka, chwała Tobie.

Chwała, i teraz. Teotokion: Do Chrystusa, Boga naszego, dla nas
ukrzyżowanego i zmartwychwstałego, który zrzucił władzę
śmierci, nieustannie módl się, Dziewico, aby zbawił dusze nasze.

Po drugiej recytacji Psałterza katyzmy poetyckie ku czci
zmartwychwstania, ton 7:

Pomimo zapieczętowanego grobu, zajaśniałeś z grobu, Chryste Boże,
życie nasze, i mimo zamkniętych drzwi stanąłeś pośród uczniów,
zmartwychwstanie wszystkich, przez nich ducha prawego odnawiając dla
nas, z wielkiego Twego miłosierdzia.

Stichos: Wysławiać będę Ciebie, Panie, całym sercem moim, opowiem
wszystkie cuda Twoje.

Niewiasty ze łzami niosąc mirrę zdążały do grobu, w którym
żołnierze strzegli Ciebie, Króla wszystkich, i mówiły do siebie:
Kto odsunie nam kamień? Zmartwychwstał Wielkiej Rady Anioł, który
zdeptał śmierć, Wszechmocny Panie, chwała Tobie.

Chwała, i teraz. Teotokion: Raduj się, Łaski Pełna, Bogurodzico
Dziewico, przystani i orędowniczko rodzaju ludzkiego, w Ciebie bowiem
wcielił się Wybawiciel świata, albowiem jesteś jedyną Matką i
Dziewicą, zawsze błogosławiona i chwalebna, módl się do
Chrystusa, aby dał pokój całemu światu.

Hypakoe, ton 7: Ty, który przyjąłeś naszą postać i
przecierpiałeś w ciele krzyż, zbaw mnie zmartwychwstaniem Twoim,
Chryste Boże, jako Przyjaciel człowieka.

Anabatmi, ton 7. Antyfona 1:

Niewolę Syjonu, przez oszustwo osiągniętą, odwróciłeś, Zbawco,
i mnie ożyw, zabierając niewolnicze żądze.

Kto w znoju sieje bóle postu ze łzami, ten radośnie garściami
zbierze plony, zawsze żywy pokarm.

Chwała, i teraz. Święty Duch jest źródłem Bożych skarbów, z
Niego mądrość, rozum, bojaźń, Jemu chwała i sława, cześć i
panowanie.

Antyfona 2:

Jeśli to nie Pan zbuduje duchowy dom, na próżno trudzą się
budowniczowie, gdyż ani ich czyny, ani słowo nie spełnią się.

Jako owoc łona święci przez natchnienie rodzą tradycje ojców,
usynowienie.

Chwała, i teraz. Przez Świętego Ducha wszystko się staje, jest
bowiem wszystkich Bogiem, nad wszystkim panuje, Światłość
nieprzystępna, życie wszystkich.

Antyfona 3:

Lękający się Pana znajdą drogi życia, teraz i zawsze cieszą się
chwałą niezniszczalną.

Wokół stołu Twego jako gałązki widząc lwiątka Twoje, raduj się
i wesel, prowadząc je do Chrystusa, Przywódcy Pasterzy.

Chwała, i teraz. Święty Duch daje głębię darów, bogactwo
chwały, zrządzeń głębia wielka, Współsławiony z Ojcem i Synem,
posłużmy Jemu.

Prokimenon, ton 7: Powstań, Panie Boże mój, niech wzniesie się
ręka Twoja, nie zapominaj na zawsze o ubogich Twoich. Stichos:
Wysławiać będę Ciebie, Panie, całym sercem moim, opowiem
wszystkie cuda Twoje. Także: Wszystko, co oddycha. Ewangelia
zmartwychwstania, Psalm 50 i ciąg dalszy.

Kanon ku czci Zmartwychwstania. Ton 7:

Pieśń 1

Hirmos: Na znak Twój na obraz ziemi przemieniła się przedtem łatwo
rozlewająca się natura wody, Panie. Przeto po suchym lądzie
wędrował Izrael śpiewając Tobie pieśń zwycięską.

Stichos: Chwała, Panie, świętemu zmartwychwstaniu Twemu.

Osądzona została śmiertelna męka przez drzewo, niesprawiedliwie na
śmierć skazany, Panie, stąd też książę ciemności Ciebie nie
zwyciężywszy sprawiedliwie został wygnany.

Otchłań przybliżyła się do Ciebie i nie mogąc zębami zetrzeć
ciała Twego, sama szczęki sobie skruszyła. Dlatego też, Zbawco,
śmiertelne choroby zniszczywszy, trzeciego dnia zmartwychwstałeś.

Teotokion: Rozwiązane zostały bóle Pramatki Ewy, boleści bowiem
uniknąwszy bez męża zrodziłaś. Przeto znając Ciebie, Bogurodzico
Przeczysta, wszyscy Ciebie sławimy.

Inny kanon ku czci krzyż i zmartwychwstania. Ton 7:

Pieśń 1

Hirmos: Głębią morza Pan pokrył faraona z rydwanami, krusząc w
wojnach wysoko podniesioną prawicę, śpiewajmy Jemu, albowiem się
wysławił.

Dwa życiodajne źródła wytoczył nam na krzyżu Zbawiciel ze swego
przebitego boku. Śpiewajmy Jemu, albowiem się wysławił.

Chrystus, oczekiwanie śmiertelnych, w grobie zamieszkał,
zmartwychwstał trzeciego dnia i dał niezniszczalność. Jemu
śpiewajmy, albowiem się wysławił.

Teotokion: Jedyną Dziewicą okazałaś się także po zrodzeniu,
Stwórcę bowiem wcielonego zrodziłaś światu, przeto wszyscy Tobie
mówimy: Raduj się.

Inny kanon ku czci Bogurodzicy,

mający akrostych według alfabetu. Ton 7:

Hirmos jak w kanonie ku czci zmartwychwstania.

Łaskawa Dziewico, któraś zrodziła nieskończoność, duszę moją
oświeć promieni Twych jaśnieniem, abym godnie wyśpiewał cudów
Twoich nieskończoność.

Widząc nas, zranionych strzałą grzechów, Słowo jako dawca łask,
łaskami otoczył. Przeto w niewypowiedziany sposób Najwyższy Bóg
zjednoczył się w Tobie z ciałem, Najświętsza.

Przez śmierć była zniewolona ludzka natura, zniszczalna i
śmiertelna, Władczyni, Ty zaś Życie poczęłaś i oto ze
zniszczenia podniosłaś ją do życia.

Pieśń 3

Hirmos: Na początku niebiosa wszechwładnym Słowem Twoim
umocniłeś, Panie, Zbawco, wszystko uczyniłeś, i Bożym Duchem
dałeś im całą ich moc, umocnij mnie na trwałej opoce wyznania
Twego.

Ty wstąpiłeś na drzewo, za nas dobrowolnie cierpiąc, Łaskawy
Zbawco, i cierpisz ranę, orędowniczkę pojednania i zbawienia dla
wiernych, przez którą pojednaliśmy się, Łaskawco, z Twoim
Rodzicielem.

Ty oczyściłeś mnie z rany duszy zranionej ukąszeniem węża,
Chryste, i pokazałeś mi światłość, dawniej leżącemu w
ciemności i zniszczeniu, przez krzyż bowiem zstąpiłeś do
otchłani i mnie wskrzesiłeś.

Teotokion: Przez modlitwy Twej nieznającej męża Matki daj światu
pokój, Zbawco, i sławiących Ciebie uczyń godnymi Twojej
niewypowiedzianej sławy.

Inny kanon.

Hirmos: Ty, który niebiosa umocniłeś Słowem i ziemi fundamenty
utwierdziłeś na licznych wodach, umocnij mój rozum wolą Twoją,
Przyjacielu człowieka.

Ty, któryś na krzyżu cierpienia przecierpiał i łotrowi otworzył
raj, jako Łaskawca i Bóg umocnij mój rozum w woli Twojej, jedyny
Przyjacielu człowieka.

Ty, któryś trzeciego dnia powstał z grobu i życie światu
zajaśniało, jako życia Dawca i Bóg umocnij mój rozum w woli
Twojej, jedyny Przyjacielu człowieka.

Teotokion: Dziewico Matko Miriam, Ty Boga bez nasienia poczęłaś i
od klątwy wybawiłaś Ewę, módl się do Wcielonego w Ciebie Boga,
aby zbawił owczarnię swoją.

Inny kanon.

Hirmos jak w kanonie ku czci zmartwychwstania.

Wąż, który wypełznął z Edenu, zwiódł mnie pragnieniem
przebóstwienia i rzucił na ziemię, ale Bóg miłosierny i z natury
łaskawy otoczywszy łaską uczynił bogiem, gdy wcielił się w łono
Twoje i stał się mnie podobnym, Matko Dziewico.

Błogosławiony jest owoc łona Twego, Dziewico Bogurodzico,
wszystkich radości, bowiem zrodziłaś radość całemu światu i
wesele zaprawdę rozpędzające ból grzechu, Niewiasto Boża.

Bogurodzico Dziewico, zrodziłaś nam życie wieczne, światłość i
pokój, ukrócając przez wiarę i wyznanie łaski walkę dawnych
ludzi z Bogiem Ojcem.

Pieśń 4

Hirmos: Łona Ojca nie porzuciłeś i zstąpiłeś na ziemię, Chryste
Boże, usłyszałem o tajemnicy Opatrzności Twojej i wysławiłem
Cię, jedyny Przyjacielu człowieka.

Wcielony w Dziewicę swoje plecy wydał na rany dla grzesznego sługi
i bity był niewinny Władca, rozwiązując moje grzechy.

Stojąc przed sądem przestępczych sędziów jako osądzony, badany
był i policzkowany umocnioną ręką Ten, który stworzył człowieka
jako Bóg i sprawiedliwie sądzi ziemię.

Teotokion: Zaprawdę jako Matka Boża módl się do Stwórcy Twego i
Boga, aby skierował mnie do zbawczej przystani chwalebnego Jego
pragnienia, Najczystsza.

Inny kanon.

Hirmos: Kontemplując Twoje przyjście, Chryste, prorok zawołał w
czasach ostatecznych: Usłyszałem o mocy Twojej, Panie, że Ty
przyszedłeś zbawić wszystkich pomazańców Twoich.

Nie znający grzechu Panie, ze względu na grzech wcieliłeś się
przyjąwszy to, co obce, aby zbawić świat i zniszczyć oszustwo
prześladowcy.

Na krzyżu podwyższony zostałeś i Praojca Adama grzech
rozwiązałeś, albowiem przyszedłeś, aby zbawić wszystkich
pomazańców Twoich.

Teotokion: Ty rodzisz się z Dziewicy, umierasz i ożywiasz Adama,
który zbłądził w swych myślach, albowiem śmierć ulękła się
mocy Twojej, przyszedłeś bowiem zbawić wszystko to, co jest
zniszczone.

Inny kanon.

Hirmos jak w kanonie ku czci zmartwychwstania.

Cała wybrana i piękna okazałaś się Bogu przed stworzeniem
światłości, Chwalebna, oświeć śpiewających Twojej
światłości.

Boga zrodziłaś ludziom, Czysta, wcielonego w czyste łono Twoje,
który wybawia z wielu grzechów tych, którzy z miłością sławią
i czczą Ciebie, Matko Dziewico.

Dokonując kapłańską posługę duchowa natura Temu, który z Ciebie
zajaśniał, Chwalebna, w niewypowiedzianej tajemnicy zrodzenia Twego
teraz jest nauczana, Błogosławiono.

Pieśń 5

Hirmos: Noc nie jest światłością dla niewiernych, Chryste, dla
wiernych zaś jest oświeceniem w słodyczy słów Twoich, przeto dla
Ciebie czuwam od poranku i opiewam Twoje Bóstwo.

Za Twoje sługi zostajesz wydany, Chryste, i cierpisz policzkowanie za
tych, którzy w wolności śpiewają Twemu orędownictwu: Dla Ciebie
czuwam od poranku i opiewam Twoje Bóstwo.

Boską Twoją mocą, Chryste, niemoc ciała zniszczyłeś i przez
zmartwychwstanie okazałeś się zwycięzcą śmierci, Zbawco.

Teotokion: Boga zrodziłaś, czysta Matko, w Ciebie chwalebnie
wcielonego, gdyż nie poznałaś łoża małżeńskiego i rodzisz ze
Świętego Ducha.

Inny kanon.

Hirmos: Panie Boże mój, od godzin nocnych czuwając do Ciebie modlę
się: Daj mi odpuszczenie grzechów moich i ku światłości Twoich
nakazów skieruj drogi moje, modlę się.

Kiedy zostałeś policzony z nieprawymi, podniesiony zostałeś na
miejscu Czaszki, gwiazdy skryły się, ziemia zadrżała i rozdarła
się zasłona świątyni, okazując odpadnięcie Żydów.

Ciebie, któryś zniszczył całą wielką moc prześladowcy
niezbadaną mocą Twego Bóstwa i martwych wskrzesiłeś przez Twoje
zmartwychwstanie, sławimy pieśniami.

Teotokion: Matko Króla i Boga, chwalebna Bogurodzico, ześlij
oczyszczenie grzechów tym, którzy w wierze i miłości Ciebie zawsze
sławią w pochwalnych pieśniach.

Inny kanon.

Hirmos jak w kanonie ku czci zmartwychwstania.

Jakub zobaczył drabinę na wysokościach umocnioną i nauczył się
Twego obrazu, Oblubienico Dziewicza, przez Ciebie bowiem Bóg stał
się wspólny ludziom, najczystsza Władczyni.

Teraz, Dziewico, otrzymaliśmy przez Ciebie zbawienie wieczne i
gorliwie wołamy do Ciebie: Raduj się, Oblubienico Boga, i Twoją
światłością rozradowani w pieśniach Ciebie sławimy, Chwalebna.

Jedyną Ciebie Oblubieniec pośród cierni znalazł krynicę,
Dziewico, jaśniejąca blaskiem czystości i światłością
dziewictwa, i jako Oblubienicę przyjął, Najczystsza.

Pieśń 6

Hirmos: Pływając w poszumie życiowych trosk, pogrążany przez
grzechy ze mną podróżujące i będąc rzucony bestii niszczącej
dusze, jak Jonasz wołam do Ciebie, Chryste: Uratuj mnie ze
śmiertelnej głębi.

Wspomniały Ciebie dusze zamknięte w otchłani porzuconych
sprawiedliwych i modliły się o Zbawienie do Ciebie: Daj je
mieszkańcom otchłani przez swój krzyż, przychodząc jako Łaskawy.

Ku Twej duchowej i nie ręką ludzką uczynionej świątyni, zburzonej
przez cierpienia, lękał się spojrzeć chór Apostołów, lecz wbrew
nadziei pokłonił się, wszędzie głosząc zmartwychwstanie.

Teotokion: Obraz Twego niewypowiedzianego zrodzenia, Najczystsza,
Dziewico, Oblubienico Boga, ze względu na nas któż z ludzi
powiedzieć może? Jakże Bóg, nieopisane Słowo, zjednoczywszy się
z Tobą, z Ciebie stał się ciałem?

Inny kanon.

Hirmos: Jonasz z wnętrza otchłani zawołał: „Wyprowadź ze
zniszczenia życie moje”, my zaś do Ciebie wołamy: „Wszechmocny
Zbawco, zmiłuj się nad nami”.

Dobrowolnie podwyższony zostałeś na krzyżu, Zbawco, wrażą
zniewoliłeś władzę i na krzyżu przygwoździłeś, zapis
grzechów, o Dobry.

Z martwych powstałeś, Zbawco, władczo wskrzeszając rodzaj ludzki,
dałeś nam życie i niezniszczalność jako Przyjaciel człowieka.

Teotokion: Do tego, którego zrodziłaś w nieopisany sposób, Boga
naszego, nie przestawaj modlić się do Niego, Bogurodzico, o
wybawienie z nieszczęść śpiewających Tobie, zawsze czysta
Dziewico.

Inny kanon.

Hirmos jak w kanonie zmartwychwstania.

Obrazy Pisma i prorocze widzenia jawnie Ciebie głosiły, chcącą
zrodzić Łaskawcę wszystkich stworzeń, Czysta, która często i w
różny sposób wspomagasz wiernie śpiewających Tobie.

Dawno temu dzięki chytremu atakowi zabójcy ludzi pierwszy stworzony
Adam odpadł od rajskiej Bożej słodyczy, ale nieznająca męża
znowu go podniosła rodząc Tego, który wybawi nas z przestępstwa.

Ten, który pragnieniem Bożym, stwórczą mocą wszystko powołał z
nicości, z łona Twego, Czysta, wyszedł i będących w ciemnościach
śmierci mającymi w Bogu swe źródło oświecił błyskawicami.

Kontakion, ton 7: Nie może już władza śmierci utrzymać ludzi,
Chrystus bowiem zstąpił, krusząc i niszcząc jej moce. Związana
zostaje otchłań, prorocy zgodnie radują się, Zbawca stanął
mówiąc do mających wiarę: Wyjdźcie, wierni, ku zmartwychwstaniu.

Ikos: Dzisiaj w dole zadrżała otchłań, otchłań i śmierć przed
jednym z Trójcy, ziemia zatrzęsła się, zaś bramy otchłani
widząc Ciebie przeraziły się, całe stworzenie z prorokami weseląc
się śpiewa Tobie, Wybawcy, pieśń zwycięstwa, Bogu naszemu, który
teraz zniszczył moc śmierci. Zawołajmy i zakrzyknijmy do Adama, i
do pochodzących od Adama: Drzewo znowu Ciebie wyprowadzi. Chodźcie,
wierni, ku zmartwychwstaniu.

Pieśń 7

Hirmos: Piec ognisty młodzieńcy dawno temu okazali toczącym rosę,
jedynego Boga opiewając i mówiąc: Wywyższany, chwalebny ojców
Bóg.

Przez drzewo uśmiercony został Adam gdy dobrowolnie przekroczył
przykazanie, przez posłuszeństwo zaś Chrystusowe znowu jest
odnaleziony, ze względu bowiem na mnie krzyżowany jest chwalebny Syn
Boży.

Ciebie, Chryste, powstałego z grobu, całe stworzenie opiewa, Ty
bowiem rozkwitłeś życie będącym w otchłani, zmarłym dałeś
zmartwychwstanie, będącym w ciemnościach sławną światłość.

Teotokion: Raduj się, córo zniszczalnego Adama, raduj się, jedyna
Oblubienico Boga, raduj się, przez którą zostało odpędzone
zniszczenie, któraś zrodziła Boga, do którego módl się, Czysta,
o zbawienie nas wszystkich.

Inny kanon.

Hirmos: Do pieca ognistego wrzucone czcigodne dzieci ogień na rosę
przemieniły, śpiewając tak wołały: Błogosławiony jesteś, Panie
Boże ojców naszych.

Ty, któryś na drzewie krzyża stępił oścień śmierci i
włócznią swego boku zniszczył zapis przestępstwa Adama,
błogosławiony jesteś, Panie Boże ojców naszych.

Ty, którego bok został przebity i kroplami Bożej krwi oczyścił
ziemię splamioną krwią kultu bożków, błogosławiony jesteś,
Panie, Boże ojców naszych.

Teotokion: Przed zajaśnieniem słońca zajaśniał światu Chrystus,
Rodzicielko Boga, wybawiający z ciemności i oświecający poznaniem
Boga wszystkich wołających: Błogosławiony jesteś Boże ojców
naszych.

Inny kanon.

Hirmos jak w kanonie ku czci zmartwychwstania.

W różnorakich szatach, Ciebie, mającą pozłocone sprzęty,
umiłował Stwórca Twój i Pan, Dziewico, wywyższany ojców Bóg i
chwalebny.

Oczyszczający kamień dawno temu przyjął Izajasz, Córo, widząc w
tym znak zrodzenia Twego, wywyższanego ojców Boga i chwalebnego.

Prorocy dawno temu widząc znaczące obrazy Twego Bożego zrodzenia
radośnie śpiewając wołali: Wywyższany ojców Bóg i chwalebny.

Pieśń 8

Hirmos: Niespalanym przez ogień okazał się na Synaju krzew,
objawiając Boga jąkającemu się i wolno mówiącemu Mojżeszowi, a
trzej młodzieńcy niezwyciężoną Bożą gorliwość w ogniu okazali
śpiewając: Wszystkie dzieła Pańskie, śpiewajcie Panu i
wywyższajcie na wszystkie wieki.

Przeczysty Baranek-Słowo został zabity za świat i zakończył
składanie ofiar według Zakonu, oczyściwszy z grzechu jako Bóg
zawsze wołających: Wszystkie dzieła Pańskie, śpiewajcie Panu i
wywyższajcie na wszystkie wieki.

Niezniszczalne nie było przed męką przyjęte przez Stworzyciela
ciało nasze, po męce i zmartwychwstaniu stało się niedostępnym
zniszczeniu i odnawia śmiertelnych, wołających: Wszystkie dzieła
Pańskie, śpiewajcie Panu i wywyższajcie na wszystkie wieki.

Teotokion: Twoje czyste i nieskalane zrodzenie, Dziewico, oczyści
skalanie i brud świata, gdyż stałaś się przyczyną naszego
pojednania z Bogiem, Przeczysta, przeto Ciebie, Dziewico, wszystkie
dzieła błogosławią i wywyższają na wszystkie wieki.

Inny kanon.

Hirmos: Jedynemu niemającemu początku Królowi Chwały, którego
błogosławią niebieskie moce i drżą zastępy anielskie,
śpiewajcie kapłani, ludzie błogosławcie Go na wieki.

Temu, który dobrowolnie przecierpiał męki, zechciał być
przygwożdżonym do krzyża i zniszczył moce otchłani, śpiewajcie
kapłani, ludzie wywyższajcie na wszystkie wieki.

Temu, który zniszczył władzę śmierci, z grobu w chwale
zmartwychwstał i zbawił rodzaj ludzki, śpiewajcie kapłani, ludzie
wywyższajcie na wszystkie wieki.

Teotokion: Jedynemu Łaskawcy, Przedwiecznemu Słowu, w dniach
ostatecznych zrodzonemu z Dziewicy, który rozwiązał dawną
klątwę, śpiewajcie kapłani, ludzie wywyższajcie na wszystkie
wieki.

Inny kanon.

Hirmos jak w kanonie zmartwychwstania.

Cudowną światłością zrodzenia Twego świat oświeciłaś,
Rodzicielko Boga, prawdziwego Boga w objęciach Twoich nosiłaś,
który oświeca wiernych zawsze wołających: Wszystkie dzieła
Pańskie, śpiewajcie Panu i wywyższajcie na wszystkie wieki.

Pobożnie opiewamy łono Twoje, Czysta, które pomieściło Boga
wcielającego się w niewypowiedziany sposób i które daje poznanie
Bożego oświecenia wszystkim zawsze wołającym wiernym: Wszystkie
dzieła Pańskie, śpiewajcie Panu i wywyższajcie na wszystkie wieki.

Pełnymi światła światłości Twego blasku, Rodzicielko
Światłości, uczyniłaś śpiewających Tobie, czysta Bogurodzico.
Okazałaś się bowiem mieszkaniem Światłości oświecającej
światłością wołających: Wszystkie dzieła Pańskie, śpiewajcie
Panu i wywyższajcie na wszystkie wieki.

Śpiewamy także Pieśń Bogurodzicy: Uwielbia dusza moja Pana, z:
Czcigodniejszą od Cherubinów.

Pieśń 9

Hirmos: Rodząca niezniszczalność i najchytrzejszemu Słowu ciało
dająca, Matko nieznająca męża, Dziewico Bogurodzico, przybytku
niemającego granic nieogarnionego Stworzyciela Twego, Ciebie
wywyższamy.

Wy, którzy przypisujecie Bóstwu cierpienie, zamilknijcie wszyscy
obco mędrkujący, Pana Chwały bowiem ciałem ukrzyżowano, nie
ukrzyżowano zaś natury Bożej, albowiem w dwóch naturach jedynego
wywyższamy.

Wy, którzy nie wierzycie w cielesne zmartwychwstanie, idąc do grobu
Chrystusa nauczcie się, że zostało uśmiercone i znowu
zmartwychwstało ciało Dawcy życia na umocnienie wiary w ostateczne
zmartwychwstanie, w którym mamy nadzieję.

Triadikon: Nie Boże trójce, ale Hipostazy, ani też jedną osobę i
bóstwa nie czcimy, i odrzucamy tak dzielących. My zaś odważnie
głosimy zjednoczenie dwóch natur, które wywyższamy.

Inny kanon.

Hirmos: Matka Boża i Dziewica, rodząca i dziewicą znowu będąca,
nie jest to rzecz natury, lecz Bożej łaskawości, przeto jako
jedyną godną Bożych cudów Ciebie zawsze uwielbiamy.

Światłość ze Światłości, Ojcowskie jaśnienie chwały,
Przedwiecznie jaśniejący w ciemnościach ludzkiemu życiu
zajaśniał Chrystus i rozegnał prześladującą nas ciemność. Jego
to, wierni, nieustannie wywyższamy.

Widząc w Chrystusie cierpienia cielesne i moc Bóstwa, mędrkujący o
jednej złożonej naturze niechaj się zawstydzą, On bowiem jako
człowiek umiera i powstaje jako Stwórca wszystkiego.

Miro jest dla martwych, dla żywego zaś śpiew, łzy umierającym,
Życiu zaś wszystkich przynieście pieśń niewiasty, do której
głosiciel zmartwychwstania zawołał, ogłaszając zmartwychwstanie
Chrystusa.

Teotokion: Nie znam poza Tobą innego Boga, woła do Ciebie
Kościół: Spośród niewiernych narodów mnie wybrałeś jako swoją
Oblubienicę, daj przeto, Słowo, wiernym zbawienie, zrodzonym Twymi
modlitwami, Łaskawco.

Inny kanon.

Hirmos jak w kanonie ku czci zmartwychwstania.

Radości wiecznej orędowniczką i wesela okazałaś się zawsze
Dziewico, Córo, rodząc Wybawiciela dla czczących Go w prawdzie i
duchu Bożym jako Boga wybawiającego.

Dawid, Twój Praojciec, Przeczysta, śpiewając nazywa Ciebie arką
świątyni Bożej, mieszczącą w nadprzyrodzony sposób Boga
będącego w łonie Ojcowskim. Jego to, wierni, nieustannie
wywyższamy.

Zaprawdę przewyższyłaś całe stworzenie, Córo, Stwórcę bowiem
wszystkich cieleśnie nam zrodziłaś, przeto jako Matka jedynego
Władcy odnosisz nad wszystkimi pierwotne zwycięstwo.

Po katabasji mała ektenia. Także: Święty Pan Bóg nasz. Następnie
eksapostilarion jutrzni.

Do psalmów pochwalnych dodajemy stichery ku czci zmartwychwstania,
ton 7:

Stichos: Wypełnij na nich wyrok zapisany, chwała ta będzie dla
wszystkich świętych Jego.

Chrystus powstał z martwych rozbiwszy więzy śmierci, głosząc
ziemi wielką radość, śpiewajcie, niebiosa, Bożą chwałę.

Stichos: Chwalcie Boga w świątyni Jego, chwalcie Go na firmamencie
mocy Jego.

Zmartwychwstanie Chrystusa zobaczywszy, pokłońmy się świętemu
Panu Jezusowi, jedynemu bezgrzesznemu.

Stichos: Chwalcie Go dla mocy Jego, chwalcie Go dla wielkiego
majestatu Jego.

Nie przestaniemy kłaniać się zmartwychwstaniu Chrystusa, On bowiem
wybawił nas z nieprawości naszych, święty Pan Jezus objawił
zmartwychwstanie.

Stichos: Chwalcie Go dźwiękiem trąby, chwalcie Go na harfie i
gęślach.

Cóż oddamy Panu za wszystko, co nam uczynił? Dla nas Bóg pośród
ludzi, dla zniszczonej natury Słowo ciałem się stało i
zamieszkało wśród nas, dla niewdzięcznych Łaskawca, dla
niewolników Wyzwoliciel, dla tych, którzy siedzieli w ciemnościach
Słońce Sprawiedliwości, na krzyżu niecierpiętliwy, w otchłani
światłość, w śmierci życie, zmartwychwstanie dla upadłych. Do
Niego zawołajmy: Boże nasz, chwała Tobie.

Inne stichery Anatoliosa, ton 7:

Stichos: Chwalcie Go bębnem i tańcem, chwalcie Go na strunach i
flecie.

Bramy otchłani skruszyłeś, Panie, śmierci władzę zniszczyłeś
wielką mocą Twoją i wskrzesiłeś umarłych, którzy od wieków
spali w ciemnościach, przez Boże i chwalebne zmartwychwstanie Twoje,
jako Król wszystkich i Bóg Wszechmocny.

Stichos: Chwalcie Go na cymbałach dźwięcznych, chwalcie Go na
cymbałach gromkich. Wszystko, co oddycha, niechaj chwali Pana.

Przyjdźcie, rozradujmy się w Panu i rozweselmy się w Jego
zmartwychwstaniu, albowiem wyrwał martwych z nierozerwalnych więzów
otchłani i dał światu, jako Bóg, życie wieczne i wielkie
miłosierdzie.

Stichos: Wysławiać będę Ciebie, Panie, całym sercem moim, opowiem
wszystkie cuda Twoje.

Dlaczego odrzuciliście kamień węgielny, o wielce nieprawi żydzi?
To jest Ten, którego Bóg postawił na Syjonie, który z kamienia
wytoczył na pustyni wodę i nam wytacza ze swego boku
nieśmiertelność. On jest kamieniem, który oderwał się od góry
dziewiczej bez żądzy mężczyzny. Syn Człowieczy przychodzi do
Starodawnego na obłokach niebieskich, jak powiedział Daniel, i
wieczne jest Jego królestwo.

Chwała. Stichera Ewangelii. I teraz. Teotokion: Błogosławiona
jesteś, wielka doksologia.

Także troparion zmartwychwstania:

Dzisiaj zbawienie światu, śpiewamy powstałemu z grobu Przywódcy
życia naszego. Zniszczył bowiem śmiercią śmierć, dał nam
zwycięstwo i wielkie miłosierdzie.

Ektenie i rozesłanie.

W niedzielę na Liturgii Błogosławieństwa. Ton 7:

Stichos: Błogosławieni miłosierni, albowiem oni miłosierdzia
dostąpią.

Piękny był i dobry do spożycia owoc, który mnie uśmiercił, a
Chrystus jest drzewem życia, z którego spożywając nie umieram,
lecz wołam z łotrem: Pamiętaj o mnie, Panie, w królestwie Twoim.

Stichos: Błogosławieni czystego serca, albowiem oni Boga ujrzą.

Na krzyżu podniesiony zostałeś, Szczodry, i rękopis grzechu
dawnego Adama zatarłeś, wybawiając z oszustwa cały rodzaj ludzki,
przeto opiewamy Ciebie, łaskawco Panie.

Stichos: Błogosławieni czyniący pokój, albowiem oni synami Bożymi
będą nazwani.

Przygwoździłeś na krzyżu grzechy nasze, Szczodry, i Twoją
śmiercią śmierć uśmierciłeś, Chryste, podnosząc umarłych ze
śmierci, przeto kłaniamy się Twemu świętemu zmartwychwstaniu.

Stichos: Błogosławieni prześladowani dla sprawiedliwości, albowiem
ich jest królestwo niebieskie.

Wylał jad wąż niegdyś w uszy Ewy, Chrystus zaś na drzewie krzyża
wytoczył światu słodycz życia, przeto wołamy: Pamiętaj o nas,
Panie, w królestwie Twoim.

Stichos: Błogosławieni jesteście, gdy złorzeczą wam i
prześladują was, i mówią wiele złego kłamliwie przeciwko wam, ze
względu na moje imię.

W grobie jako śmiertelny położony zostałeś, Życie wszystkich,
Chryste, i wrzeciądze otchłani złamałeś, i zmartwychwstałeś w
chwale po trzech dniach jako Mocny, wszystkich oświecając, chwała
Twojemu powstaniu.

Stichos: Radujcie się i weselcie, albowiem zapłata wasza obfita jest
w niebiosach.

Pan powstał z martwych po trzech dniach, dał pokój swoim uczniom i
pobłogosławiwszy posłał ich, mówiąc: Wszystkich przyprowadźcie
do królestwa mego.

Chwała. Triadikon: Święty Ojciec, Święty Syn i Słowo, Święty
Duch Święty, lecz jedną Światłością są Trzej, jeden bowiem
Bóg w Trzech Osobach, jednej natury i zasady, niepodzielny i
niepomieszany, będący Przedwieczny.

I teraz. Teotokion: Zrodziłaś w ciele Syna i Słowo Ojca ze względu
na nas, Bogurodzico, przeto przebóstwieni będąc dzięki Tobie,
Dziewico Matko, wołamy do Ciebie: Raduj się, nadziejo chrześcijan.

Prokimenon, ton 7: Pan da moc ludowi swemu, Pan pobłogosławi lud
swój pokojem. Stichos: Przynieście Panu, synowie Boży, przynieście
Panu młode baranki.

Alleluja: Dobrze jest wyznawać Pana i śpiewać imieniu Twemu,
Najwyższy. Stichos: Ogłaszać o poranku miłosierdzie Twoje i
prawdę Twoją każdej nocy.


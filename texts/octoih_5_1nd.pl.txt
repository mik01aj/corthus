TON 5

W SOBOTĘ WIECZOREM NA MAŁYCH NIESZPORACH,

do Panie, wołam do Ciebie dodajemy trzy stichery zmartwychwstania,
ton 5:

Stichos: Od straży porannej do nocy, od straży porannej niech Izrael
ma nadzieję w Panu.

Czcigodnym Twym krzyżem, Chryste, diabła zawstydziłeś i
zmartwychwstaniem Twoim stępiłeś oścień śmierci, i wybawiłeś
nas od bram śmierci, przeto sławimy Ciebie, Jednorodzony.

Zmartwychwstanie dając rodzajowi ludzkiemu jak baranek na zabicie
byłeś prowadzony, czego ulękli się książęta otchłani i
odstąpiły bramy płaczu, wszedł bowiem Król Chwały, Chrystus,
mówiąc do będących w więzach: Wyjdźcie, i do będących w
ciemnościach: Ujawnijcie się.

Wielki cud, Stwórca bytów niewidzialnych z przyjaźni do człowieka
cierpiał i powstał nieśmiertelnym. Przyjdźcie, pokolenia narodów,
pokłońmy się Jemu, przez Jego bowiem łaskawość wybawieni
zostaliśmy z oszustwa i nauczeni wysławiania w Trzech Hipostazach
jedynego Boga.

Chwała, i teraz. Teotokion: Godną i czcigodną uczcijmy córę,
czcigodniejszą od Cherubinów. Albowiem Stwórca wszystkich zechciał
się wcielić i w Nią wcielił się w niewypowiedziany sposób. O
przedziwne rzeczy i sławne tajemnice! Któż nie zadziwi się, o tym
pouczony, że Bóg staje się człowiekiem i nie ma w Nim żadnej
zmiany. Przeszedł przez bramę dziewictwa i pomniejszenia w nim nie
zostawił, jak i Prorok mówi: Człowiek tego nigdy nie przejdzie,
tylko jeden Pan, Bóg Izraela, mający wielkie miłosierdzie.

Także: Pogodna światłości. Następnie prokimenon: Pan
zakrólował, w majestat jest obleczony. Stichos: Obleczony jest Pan,
przepasany potęgą. Także: Pozwól, Panie.

Kapłan nie mówi ektenii, lecz śpiewamy sticherę zmartwychwstania,
ton 5:

Ciebie, wcielonego Zbawcę Chrystusa, który nie rozłączył się z
niebem, wysławiajmy w harmonijnych śpiewach, albowiem przyjął
krzyż i śmierć za nasz rodzaj jako Przyjaciel człowieka, Bóg,
który rozbił bramy otchłani, zmartwychwstał trzeciego dnia,
zbawiając dusze nasze.

Inne stichery prosomiony ku czci Najświętszej Bogurodzicy, ton 5:

Prosomion: Raduj się, ascetów.

Stichos: Wspomnę imię Twoje w każdym pokoleniu i pokoleniu.

Ręce wyciągam do Ciebie i skalane usta otwieram na modlitwę, zginam
kolana serca, i dotykam teraz w duchu przeczystych nóg Twoich,
Czcigodna, i przypadam do Ciebie: Ulecz moje boleści liczne i
nieuleczalne strupy ulecz łaską Twoją. Wybaw od niewidzialnych
wrogów i widzialnych. Zmniejsz, Córo, ciężar mego lenistwa,
albowiem Tobie śpiewam i sławię Ciebie, przez którą świat
znalazł wielkie miłosierdzie.

Stichos: Posłuchaj, córko, spójrz i nakłoń ucha Twego.

Raduj się, któraś Syna Bożego w sposób niewypowiedziany
poczęła, Najświętsza, i urodziła. Ciało nasze, zaprawdę, z krwi
Twojej przyjął, Chrystus, mając duszę rozumną i obdarzoną wolną
wolą, obficie bowiem przyoblekł się w Adama ze względu na
niewypowiedziane miłosierdzie i łaskawość, przychodząc w dwóch
naturach jest nam ogłoszony, obu ukazując w sobie działanie. Módl
się do Niego, aby dał duszom naszym wielkie miłosierdzie.

Stichos: Możni narodu będą błagać przed obliczem Twoim.

Raduj się, dobroci Jakuba, którą wybrał Bóg, którą ukochał,
bramo zbawianych, kleszcze niosące ogień, klątwy odpuszczenie,
Błogosławiono, łono, które zmieściło Boga, upadłych
podniesienie, świętsza od Cherubinów i od stworzeń wspanialsza,
przewyższająca wszelki widok, najnowsze słyszenie, niewypowiedziane
słowo, rydwanie Słowa, obłoku, z którego zajaśniało Słońce i
mnie oświeciło, i będącym w ciemnościach dało wielkie
miłosierdzie.

Chwała, i teraz. Teotokion: Oto proroctwa o Tobie spełniły się,
Dziewico czysta, jeden bowiem z proroków nazwał Ciebie bramą w
Edenie, zwróconą ku Wschodowi, której nikt nie przejdzie, a jedynie
Stwórca Twój i całego świata. Inny zaś nazwał krzewem ogniem
palonym, w Tobie bowiem zamieszkał ogień Bóstwa, a Ty pozostałaś
nietkniętą. Inny jeszcze nazwał Górą Świętą, od której
odsiecze się kamień węgielny bez pomocy ludzkiej ręki i porazi
postać duchowego Nabuchodonozora. Zaprawdę wielkie i wspaniałe są
Twoje tajemnice, Matko Boga, przeto Ciebie sławimy, przez Ciebie
bowiem stało się zbawienie dusz naszych.

Także: Teraz pozwalasz odejść. Trisagion. Po: Ojcze nasz,
troparion: Słowu współwiecznemu. Teotokion: Raduj się, bramo
Pańska nieprzebyta. Ektenia i rozesłanie.

W SOBOTĘ NA WIELKICH NIESZPORACH,

do Panie, wołam do Ciebie dodajemy dziesięć stichosów

i śpiewamy stichery ku czci zmartwychwstania, ton 5:

Stichos: Wyprowadź z ciemnicy duszę moją, abym wysławiał imię
Twoje.

Czcigodnym Twym krzyżem, Chryste, diabła zawstydziłeś i
zmartwychwstaniem Twoim stępiłeś oścień śmierci, i wybawiłeś
nas od bram śmierci, przeto sławimy Ciebie, Jednorodzony.

Stichos: Sprawiedliwi oczekują mnie, aż Ty dasz mi odpłatę.

Zmartwychwstanie dając rodzajowi ludzkiemu jak baranek na zabicie
byłeś prowadzony, czego ulękli się książęta otchłani i
odstąpiły bramy płaczu, wszedł bowiem Król Chwały, Chrystus,
mówiąc do będących w więzach: Wyjdźcie, i do będących w
ciemnościach: Ujawnijcie się.

Stichos: Z głębokości wołam do Ciebie, Panie, Panie, usłysz głos
mój.

Wielki cud, Stwórca bytów niewidzialnych z przyjaźni do człowieka
cierpiał i powstał nieśmiertelnym. Przyjdźcie, pokolenia narodów,
pokłońmy się Jemu, przez Jego bowiem łaskawość wybawieni
zostaliśmy z oszustwa i nauczeni wysławiania w Trzech Hipostazach
jedynego Boga.

Inne stichery Anatoliosa, ton 5:

Stichos: Niech uszy Twoje będą uważne na głos modlitwy mojej.

Wieczorny pokłon składamy Tobie, niezachodzącej Światłości, przy
końcu wieków, albowiem w zwierciadle ciała zajaśniałeś światu i
zstąpiłeś aż do otchłani, i tam będącą ciemność
zniszczyłeś, i światłość zmartwychwstania pokazałeś narodom,
Dawco Światłości, chwała Tobie!

Stichos: Jeżeli będziesz pamiętał o nieprawościach, Panie, Panie,
któż się ostoi? Ale u Ciebie jest oczyszczenie.

Wysławiamy Przywódcę zbawienia naszego, Chrystusa, gdyż Jego
powstaniem z martwych świat został zbawiony z oszustwa. Raduje się
chór aniołów, ucieka demonów oszustwo, Adam upadły powstał,
diabeł został związany.

Stichos: Dla imienia Twego cierpiałem, Panie, cierpiała dusza moja
dla słowa Twego, dusza moja ma nadzieję w Panu.

Żołnierze ze straży zostali pouczeni przez nieprawych, aby ukryli
zmartwychwstanie Chrystusa, wzięli srebrniki, i powiedzieli, że gdy
spali, z grobu skradziony został martwy. Któż to widział, któż
to słyszał, żeby kiedyś ukradziono martwego? To raczej namaszczony
i nagi zostawił w grobie pogrzebalne całuny, nie błądźcie,
żydzi, przyjmijcie słowa prorocze i zrozumcie, że On jest zaprawdę
Zbawicielem świata i Wszechmocnym.

Stichos: Od straży porannej do nocy, od straży porannej niech Izrael
ma nadzieję w Panu.

Panie, który otchłań zniewoliłeś i śmierć zdeptałeś, Zbawco
nasz, który oświeciłeś krańce świata czcigodnym krzyżem,
zmiłuj się nad nami.

Inne stichery ku czci Bogurodzicy, autorstwa Pawła z Amorium, ton 5:

Prosomion: Raduj się.

Stichos: Albowiem u Pana jest zmiłowanie i wielkie u Niego
wybawienie, On sam wybawi Izraela ze wszystkich nieprawości jego.

Jesteś zaprawdę ołtarzem Cherubinów, albowiem przewyższyłaś
całe stworzenie, w Tobie bowiem zamieszkało Słowo Boże chcąc
przyjąć na siebie naszą postać i narodziło się z ciałem z
Ciebie, Najczystsza. Ze względu na nas przyjął cierpienia na
krzyżu i zmartwychwstanie darował jako Bóg, przemieniając naszą
osądzoną naturę. Przeto jako do Stwórcy modlimy się do Syna
Twego, Matko Boga, aby otrzymać przebaczenie i miłosierdzie w
godzinie sądu.

Stichos: Chwalcie Pana wszystkie narody, wysławiajcie Go wszyscy
ludzie.

Jakże nazwę Twoją świątynię sławną w Bogu, Bogurodzico Czysta?
Nazwę pustynią edeńską i arką nazwę Noego, zbawione przez Boga
królewskie kapłaństwo, cały święty lud, Chrystusa Boga naszego
sobór. Upodobnię Cię do namiotu przymierza Mojżesza, w którym
ubłagalnia i zakwitła laska, w niejże świecznik i waza,
kadzielnica szczerozłota, do której przybiega każdy wierny i
wyprasza wielkie miłosierdzie.

Stichos: Albowiem miłosierdzie Jego umocnione jest nad nami i prawda
Pańska trwa na wieki.

Jedyna nadziejo dla niemających nadziei, dla pozbawionych pomocy
pomoc gotowa, któraś zrodziła Władcę Jezusa, zmiłuj się teraz
nad moją niemocą, Czysta, i daj mi pokorę myśli, w strumieniach
łez zatop niezwyciężoną głębię grzechów moich. Ucisz burzę
mych niezmierzonych żądz i napełnij ciszą moje upokorzone serce,
błagając Chrystusa, aby dał mi całkowite odpuszczenie grzechów.

Chwała, i teraz. Teotokion: Obraz Oblubienicy dziewiczej zapisano
niegdyś w Morzu Czerwonym, tam bowiem Mojżesz rozdzielił wody, tu
zaś Gabriel jest sługą cudu. Wtedy po głębi wędrował suchy
Izrael, teraz zaś Chrystusa bez nasienia rodzi Dziewica. Morze po
przejściu Izraela pozostało nieprzebyte, Nieskalana po urodzeniu
Emanuela pozostała nienaruszona. Będący i zawsze będący Boże,
który objawiłeś się jako człowiek, zmiłuj się nad nami.

Także: Pogodna światłości, prokimenon i dalej jak zwykle.

Na stichownie stichery ku czci Zmartwychwstania, ton 5:

Ciebie, wcielonego Zbawcę Chrystusa, który nie rozłączył się z
niebem, wysławiajmy w harmonijnych śpiewach, albowiem przyjął
krzyż i śmierć za nasz rodzaj jako Przyjaciel człowieka, Bóg,
który rozbił bramy otchłani, zmartwychwstał trzeciego dnia,
zbawiając dusze nasze.

Inne stichery według alfabetu:

Stichos: Pan zakrólował, w majestat jest obleczony. Obleczony jest
Pan, przepasany potęgą.

Z przebitego boku Twego, Dawco życia, wszystkim wytoczyłeś
strumienie odpuszczenia, życia i zbawienia. Gdy zaś w ciele śmierć
przyjąłeś, wtedy dałeś nam nieśmiertelność, a gdy zechciałeś
zamieszkać w grobie nas uwolniłeś, wskrzeszając chwalebnie wraz z
sobą jako Bóg, przeto śpiewamy Tobie: Przyjacielu człowieka,
Panie, chwała Tobie.

Stichos: A świat, który umocnił, nie zachwieje się.

Przedziwne jest Twoje ukrzyżowanie i aż do otchłani zstąpienie,
Przyjacielu człowieka. Zniewoliłeś bowiem otchłań i dawnych
więźniów chwalebnie współwskrzesiłeś ze sobą jako Bóg, raj
otworzywszy na ich przybycie. Przeto i nam, sławiącym Twoje
powstanie trzeciego dnia, daj oczyszczenie grzechów i uczyń
mieszkańcami raju jako jedyny wielce miłosierny.

Stichos: Domowi Twemu, Panie, przystoi świętość po wszystkie dni.

Ty, który ze względu na nas w ciele przyjąłeś cierpienie i
trzeciego dnia powstałeś z martwych, ulecz nasze cielesne żądze i
zabierz ciężkie grzechy, Przyjacielu człowieka, i zbaw nas.

Chwała, i teraz. Teotokion: Jesteś świątynią i bramą, pałacem i
ołtarzem Króla, Dziewico najczystsza, dzięki której Wybawiciel
mój, Chrystus Bóg, objawił się śpiącym w ciemnościach jako
Słońce Sprawiedliwości, chcąc oświecić tych, których stworzył
na obraz swój ręką swoją. Przeto, Chwalebna, która zdobyłaś
matczyną odwagę ku Niemu, módl się nieustannie, aby zbawił dusze
nasze.

Także: Teraz pozwalasz odejść. Trisagion. Po: Ojcze nasz:

Troparion zmartwychwstania, ton 5:

Słowu współwiecznemu Ojcu i Duchowi, zrodzonemu z Dziewicy na nasze
zbawienie, śpiewajmy wierni i kłaniajmy się, zechciało bowiem
ciałem wstąpić na krzyż, przecierpieć śmierć i wskrzesić
zmarłych sławnym swoim zmartwychwstaniem.

Chwała, i teraz. Teotokion: Raduj się, bramo Pańska nieprzebyta,
raduj się murze obronny i opieko przybiegających do Ciebie. Raduj
się, przystani miotanych burzą i oblubienico dziewicza, któraś
zrodziła w ciele Stwórcę Twego i Boga. Nie ustawaj w modlitwach za
śpiewającymi Tobie i kłaniającymi się Twemu zrodzeniu.

W SOBOTĘ NA POWIECZERZU,

mówi kapłan: Błogosławiony Bóg nasz, i my: Chwała Tobie, Boże
nasz, chwała Tobie. Królu Niebieski. Trisagion. Po: Ojcze nasz,
Panie, zmiłuj się, dwanaście razy. Chwała, i teraz. Przyjdźcie,
pokłońmy się, trzy razy. Psalm 50 i dalej jak zwykle.

Kanon do Najświętszej Bogurodzicy. Ton 5.

Pieśń 1

Hirmos: Konia i jeźdźca w Morzu Czerwonym Chrystus zatopił krusząc
wojska prawicą mężną i Izrael ratując, który śpiewa pieśń
zwycięstwa.

Wszyscy nie potrafimy przynieść Tobie godnej pieśni, Władczyni,
bowiem chwała Twoja przewyższa wszystkich, jednak nie pogardzaj,
Oblubienico Boża, przynoszącymi Tobie z bojaźnią i miłością
modlitwę.

Wszyscy przybiegamy do wody Twego niewysychającego Źródła,
Bogurodzico Dziewico, wołając: Jedyna radości rodzaju naszego,
Przeczysta, wyproś pokój dla Twoich Kościołów.

Chwała. Bóg, który z Ciebie zechciał przyjąć ciało, ustanowił
Cię przystanią dla będących w nieszczęściach, Czysta, przeto
przypadając do Ciebie, wołamy: Daj Twoim sługom pomoc Twoją.

I teraz. Niech Twoja modlitwa, Dziewico przeczysta, będzie ulgą dla
Twoich sług, odpędzeniem żądz, odpuszczeniem grzechów i
oczyszczeniem wszelkich chorób, Bogurodzico.

Pieśń 3

Hirmos: Ten, który na nicości ziemię zawiesił rozkazem swoim i
zawiesił ją w sposób niepodlegający poruszeniu, na niewzruszonej,
Chryste, opoce przykazań Twoich, Kościół Twój umocnij, jedyny
błogosławiony i Przyjacielu człowieka.

Ty jesteś ludzi nadzieją, pomocą i radością, opieką i ucieczką,
Władczyni Matko Życia, przeto Ciebie prosimy: Twoją pomoc ześlij
wszystkim śpiewającym Tobie, Przeczysta.

Cierpimy trzymani w okropnych pokusach, wszystko wiedzący szczodry,
wszystkich Boże, przeczysty Twój przybytek, Zbawco, Matkę Twoją
wspominamy w modlitwach: Rozwiąż plewy grzechów naszych.

Chwała. Wszystkich Stwórcę i Pana zrodziłaś, i pozostałaś
Dziewicą, Jedyna, przeto zaiste Ciebie sławimy jako Bożą Matkę:
Zbawienie daj z wysoka sługom Twoim, Oblubienico Boża.

I teraz. Napełnij mnie życiodajnymi wodami, która wytoczyłaś
światu Bożą wodę i zatop okropne potoki moich nieprawości, serca
mego fale ukróć Bożą Twoją ciszą.

Pieśń 4

Hirmos: Poznając Twoje Boże uniżenie, Chryste, Habakuk proroczo
wołał z lękiem do Ciebie: Przyszedłeś na zbawienie ludu Twego,
zbawić Twoich pomazańców.

Jako przewyższającą wszystkie stworzenia, Ciebie Bóg darował
będącym na ziemi, przeto oręduj przed Nim, Bogurodzico przez
wszystkich opiewana.

Znając Ciebie jako Kościół Boży, Dziewico Matko, gorliwie modlimy
się do Ciebie, czczący: Nie zamykaj sługom Twoim, Bogurodzico,
bramy Twego miłosierdzia.

Chwała. Ciebie wszyscy znamy jako zaiste upiększoną szatę, Matko
nieznająca małżeństwa, czcząc Ciebie prosimy, przyoblecz nas w
szatę przebaczenia.

I teraz. Cały świat w Twoim zrodzeniu, Przeczysta, napełnił się
radością, gdy wielki Gabriel ogłosił Tobie z wysoka, Dziewico
Matko Mario: „Raduj się!”

Pieśń 5

Hirmos: Do Ciebie, który odziewasz się światłością jak szatą,
wcześnie rano wołam: Omroczoną duszę moją oświeć, Chryste, jako
jedyny Łaskawy.

Zaiste nie jesteśmy karani według równości odpłaty za grzechy
nasze, ale Dziewico Matko przeczysta, odwróć od nas cały gniew Syna
Twego.

Jedynego Boga zrodziłaś, który wyprowadził światłość z
ciemności, Czysta, małżeństwa nie znając, gorliwie módl się do
Niego, aby zesłał Bożą Światłość sługom Twoim.

Chwała. Twoimi modlitwami jak dymem kadzidlanym z Libanu otocz sługi
Twoje, Matko Stworzyciela, Oblubienico Boża, którą Salomon
przepowiedział.

I teraz. Ty sprawiedliwość i wybawienie bez nasienia dobrowolnie nam
zrodziłaś, Chrystusa, wyzwalając z klątwy naturę Praojca.

Pieśń 6

Hirmos: Władco Chryste, ukróć morze żądz, nienaturalną burzę
niszczącą duszę, i ze zniszczenia wyprowadź mnie jako Łaskawy.

Bogurodzico Władczyni, która zrodziłaś Stwórcę, Twoim sługom
uproś odpuszczenie grzechów i władczo podnieś nas, abyśmy
śpiewali Tobie.

Bądź nam pomocą Twoim sługom, Władczyni czysta, z wiarą
modlącym się do Ciebie jako miłosiernej i władczo nas podźwignij,
abyśmy śpiewali Tobie.

Chwała. Jako godna mając moc, Władczyni czysta, Twoim modlitewnym
okiem wejrzyj i ze zniszczenia wyprowadź nas, Twoje sługi.

I teraz. Nieustannie toczysz proszącym strumienie zmiłowań,
Łaskawa, i mnie skrop światłością przykazań Twego Syna,
Nieskalana.

Także: Panie, zmiłuj się, trzy razy. Chwała, i teraz.

Katyzma poetycka, ton 5:

Najświętsza Dziewico, zmiłuj się nad nami, przybiegającymi z
wiarą do Ciebie, miłosiernej, i proszącymi o gorące Twoje
wspomożenie, możesz bowiem wszystkich wybawić jako łaskawa Matka
Boga Najwyższego, macierzyńskimi Twoimi modlitwami zawsze nas
ogarniaj, Dziewico przez Boga otoczona radością.

Pieśń 7

Hirmos: Wywyższany ojców Pan płomień wygasił, młodzieńców
rosą zrosił, zgodnie śpiewających: Boże, błogosławiony jesteś.

Niezbadana Mądrości Boża, Chryste, ulituj się nad sługami Twoimi
ze względu na Rodzicielkę Twoją, nieustannie modlącą się: Boże,
błogosławiony jesteś.

Modlimy się do Twojej łaskawości, Panie, abyś ze względu na
Twoją Rodzicielkę uleczył ranę śpiewających Tobie z bojaźnią:
Boże, błogosławiony jesteś.

Chwała. Okiem miłosiernym Twoim, Matko Boga, wejrzyj i wybaw sługi
Twoje z wszelkich nieszczęść, z wiarą śpiewających: Boże,
błogosławiony jesteś.

I teraz. Czyniąc zło odpadliśmy od Ciebie, Władczyni, lecz
znaleźliśmy pomoc Twoją, Przeczysta, zawsze wołając: Boże,
błogosławiony jesteś.

Pieśń 8

Hirmos: Z Ojca przed wiekami zrodzonemu Synowi i Bogu, a w czasach
ostatecznych wcielonemu w Dziewicę Marię, kapłani śpiewajcie,
ludzie wywyższajcie na wszystkie wieki.

Władczyni nasza, łask dawczyni, sługom Twoim daj uleczenie żądz,
abyśmy nieustannie śpiewali Tobie, Dziewico, i wywyższali na wieki.

Niewypowiedzianie zrodziłaś Wybawiciela, Czysta, i niewypowiedzianie
karmiłaś pozostając Dziewicą, do którego módl się za
śpiewających Tobie i wysławiających na wszystkie wieki.

Chwała. Tobie, jaśniejącemu Świecznikowi Wybawiciela, przepiękny
zgromadziwszy chór, śpiewamy: Wszystkie dzieła Pańskie,
śpiewajcie nieustannie Dziewicy Matce i wywyższajcie Ją na
wszystkie wieki.

I teraz. Czysta Owieczko, Dziewico Matko, Oblubienico Boża, uczyń
mnie wolnym od żądz cielesnych, abym wybawił się z sieci oszusta,
śpiewając Tobie, przez Boga otoczona radością.

Pieśń 9

Hirmos: Izajaszu, wesel się, oto Dziewica poczęła w łonie i rodzi
Syna Emanuela, Boga i Człowieka, Wschód jest imię Jego. Jego
wywyższając, Dziewicę uwielbiamy.

Sprawując ten śpiew, Władco Chryste, i nadzieję niezmienną mając
w Tobie, Stwórco, jak i w łasce Twojej, z ich obu moc krzepką daj
sługom Twoim, dla modlitw Rodzicielki Twojej.

Słabych mocy, blisko chorych jesteś Ty, Czysta, jako prawdziwa Matka
Życia, przeto do Ciebie przybiegając, znajdujemy odmianę wszystkich
nieszczęść, Władczyni, i pod opieką Twoją zbawiamy się.

Chwała. Twoją Bożą widząc postać, Władczyni, widzimy Ciebie
jawnie, nie znosząc szaleństwa heretyków na ziemi i przypadając do
Ciebie uleczenie otrzymamy.

I teraz. Będąc grzesznikami poznaliśmy Ciebie, Czysta, jako
uleczeń otchłań i łask głębię, przeto modlimy się do Ciebie:
Wyrwij mnie z wszelkich potrzeb, jedyna Przeczysta, przybiegających
pod opiekę Twoją.

Także: Zaprawdę godne to jest. Trisagion. Po: Ojcze nasz, kontakion
i ciąg dalszy jak zwykle oraz rozesłanie.

W NIEDZIELĘ O PÓŁNOCY,

Kanon do Świętej i Życiodajnej Trójcy,

mający akrostych: Zasada piąta Światłości trójsłonecznej.
Poemat Mitrofana. Ton 5:

Pieśń 1

Hirmos: Konia i jeźdźca w Morzu Czerwonym Chrystus zatopił krusząc
wojska prawicą mężną i Izrael ratując, który śpiewa pieśń
zwycięstwa.

Stichos: Najświętsza Trójco, Boża nasz, chwała Tobie.

Panowanie jedynej i trójsłonecznej postaci śpiewając wołamy:
Umysł nasz oświeć, Boże wszechmocny, i podnieś ku Twojej
niewypowiedzianej chwale, Władco.

Na wysokościach anielskie piękności duchowe nieustannie śpiewają
trójświęte pieśni, jedności trójsłoneczna i wszechmocnej
Trójcy nadprzyrodzonej odpowiadające.

Chwała. Najsłodszy Boży napój Twojej miłości i światłodajny
duszy mojej daj, Trójco jedności i światłości, i Boże
najczystsze rozrzewnienie, Władco wielce miłosierny całego
stworzenia.

I teraz. Teotokion: Jak na runo zstąpi bez szumu z niebios, Dziewico,
w łono Twoje Bóg i zbawi całą uschłą ludzką naturę.

Pieśń 3

Hirmos: Ten, który na nicości ziemię zawiesił rozkazem swoim i
zawiesił ją w sposób niepodlegający poruszeniu, na niewzruszonej,
Chryste, opoce przykazań Twoich, Kościół Twój umocnij, jedyny
błogosławiony i Przyjacielu człowieka.

Stworzywszy duchowe natury ustanowiłeś śpiewaków nieustannych
Twego Bóstwa, trójświetlisty Boże i Stwórco wszystkiego, lecz
przyjmij też modlitwy i prośby stworzonych z gliny i żyjących na
ziemi, jako łaskawy.

Ten, którego natura nie doznaje żadnej zmiany, nam zmieniającym
się i śpiewającym daj przebaczenie grzechów i zbawienie oraz
niezgłębione źródło Twojej łaskawości, jako miłosierny.

Chwała. Ojca i Syna, i Ducha sławimy w niezmienionej postaci Bóstwa
Ciebie, jedynego i trójjaśniejącego Pana wszystkich, albowiem
prorocy i apostołowie od Ciebie jawnie nauczyli się.

I teraz. Teotokion: Objawiłeś się Mojżeszowi w krzewie jako Anioł
Wielkiej Rady Wszechwładnego, Twoje zrodzenie ukazując z Dziewicy,
Boże Słowo, przez które nas przemieniłeś i zaprowadziłeś na
niebiosa.

Panie, zmiłuj się, trzy razy.

Katyzma poetycka, ton 5:

Prosomion: Słowu współwiecznemu Ojcu i Duchowi.

Miłosierna jesteś, Trójco niepodzielna, miłujesz bowiem wszystkich
jako Wszechmocna i najszczodrsza, współczująca i wielce
miłosierna, przeto przybiegamy do Ciebie i będąc obciążeni
licznymi grzechami, wzywamy: Oczyść Twoje sługi i wybaw wszystkich
z wszelkiej męki.

Chwała, i teraz. Teotokion: Najświętsza Dziewico, zmiłuj się nad
nami, przybiegającymi z wiarą do Ciebie najłaskawszej i proszących
teraz o Twoje gorące wstawiennictwo, możesz bowiem jako łaskawa
wszystkich zbawić, albowiem będąc Matką Boga Najwyższego, zawsze
macierzyńsko modląc się do Niego, Łaski Pełna.

Pieśń 4

Hirmos: Poznając Twoje Boże uniżenie, Chryste, Habakuk proroczo
wołał z lękiem do Ciebie: Przyszedłeś na zbawienie ludu Twego,
zbawić Twoich pomazańców.

Tajemnie Daniel uczył się jednego panowania trójświetlistego,
ujrzawszy Chrystusa Sędziego ku Ojcu idącego i Ducha ukazując
widzenie.

Śpiewających Tobie zniszczalnymi ustami, nadprzyrodzony Boże w
Trzech Hipostazach, jednej zaś natury, uczyń godnymi anielskiej
chwały.

Chwała. Jedną władzę i jedno panowanie w Trzech Osobach
nierozłączne sławimy: Ojcze i Synu, i Duchu, oświeć nas, sługi
Twoje.

I teraz. Teotokion: Góra odosobniona i ocieniona, którą dawno temu
widział Habakuk, z której przyjdzie Święty, okazała zrodzenie
Twoje, Dziewico, z poczęcia niewysłowionego.

Pieśń 5

Hirmos: Do Ciebie, który odziewasz się światłością jak szatą,
wcześnie rano wołam: Omroczoną duszę moją oświeć, Chryste, jako
jedyny Łaskawy.

Ty, który z łaskawości stworzyłeś człowieka i według obrazu
Twego uczyniłeś go, we mnie mieszkaj trójświetlisty Boże mój,
jako łaskawy i miłosierny.

Ty mną kieruj, jedności trójsłoneczna, na ścieżki Boże
zbawienia i Twoją Światłością napełnij jako z natury Bóg
niezmierzonej mocy.

Chwała. Światłości nierozdzielna jednej natury, rozdzielona w
Osobach, trójjaśniejąca, niezachodząca, serce moje oświeć
promieniami Twoimi.

I teraz. Teotokion: Jak widział Ciebie dawno temu, Czysta,
Nieskalana, prorok oglądający wrota skierowane ku Światłości
Niezachodzącej, poznając w Tobie mieszkanie Boga.

Pieśń 6

Hirmos: Władco Chryste, ukróć morze żądz, nienaturalną burzę
niszczącą duszę, i ze zniszczenia wyprowadź mnie jako Łaskawy.

Trójświetliste Boże Hipostazy jedne w naturze jako współpodobne i
mające jednakowe działanie z natury i z pragnienia.

Wystarczająco wyjawił prorok śpiewając Ojcu Twojemu Światłości:
Ujrzymy w Duchu Światłość Syna, jedynego Boga trójsłonecznego.

Chwała. Jedna natura w Trzech Osobach, mająca jedną władzę i
panowanie, utrzymuje wszelkie stworzenie i odnawia.

I teraz. Teotokion: Wybawienie z grzechów i nieszczęść, Władco
Boże, jedyny i trójświetlisty, ześlij Twoim śpiewakom, dla
modlitw Bożej Matki.

Panie, zmiłuj się, trzy razy.

Katyzma poetycka, ton 5:

Prosomion: Słowu współwiecznemu Ojcu i Duchowi.

Trójsłoneczną Światłość wysławiamy i prostej Trójcy teraz
pokłońmy się, albowiem oświeciła nas i zmiłowała się nad nami,
wybawiła ze zniszczenia cały rodzaj ludzki, wybawiając z oszustwa
bożków cały świat i dając nam królestwo.

Chwała, i teraz. Teotokion: Zwątpiwszy we wszystkich przybiegłem do
Ciebie, ku Nadziei wszystkich i ucieczce grzeszników oraz pokornych,
wołając: Zgrzeszyłem i trwam w złu, nieszczęsny, zmiłuj się
nade mną niegodnym, nawróć mnie przed końcem życia i wybaw z
wszelkiej męki.

Pieśń 7

Hirmos: Wywyższany ojców Pan płomień wygasił, młodzieńców
rosą zrosił, zgodnie śpiewających: Boże, błogosławiony jesteś.

Jako mający otchłań miłosierdzia, Panie, i głębię nieogarnioną
zmiłowań, zmiłuj się nad jednym ze śpiewających Tobie,
trójświetlistemu Bogu wszystkich.

Nieogarnionego, jednego i trójświetlistego Boga, Ciebie Pana
opiewając wołamy do Ciebie: Daj Twoim sługom oczyszczenie
grzechów.

Chwała. Równo czcząc Hipostazy w jednej naturze, rozdzielamy
nierozdzielną naturę Boga Ojca i Syna, i Najświętszego Ducha.

I teraz. Teotokion: Odrośl zrodziłaś Ojcu współ bez początku,
Kwiat Bóstwa, odrośl zawsze współbędącą, Dziewico, dającą
życie wszystkim ludziom.

Pieśń 8

Hirmos: Tobie, Stwórco wszystkich, młodzieńcy w piecu uczyniwszy
chór, śpiewali: Wszystkie dzieła Panu śpiewajcie i wywyższajcie
na wszystkie wieki.

Aby dawno temu objawić jedno panowanie Jedynego w troistości
Hipostaz, objawiłeś się w postaci ludzkiej, Boże mój, Abrahamowi
opiewającemu Twoje jedyne panowanie.

Pozwól mi spoglądać ku Twoim łaskawym promieniom, Światłość
niedostępna, Ojcze szczodry i Słowo, i Duchu, abym zawsze Ciebie
zadawalał, Panie wszystkich.

Chwała. Święty jest Ojciec Bóg przedwieczny, Święty jest Syn z
Ojca zrodzony, Święty też jest Życiodajny Duch, pochodzący od
Ojca i przez Syna objawiany.

I teraz. Teotokion: Oświeciłaś nas trójsłoneczną chwałą
jedynego Chrystusa Pana, przez wszystkich opiewana, wszystkich
tajemnie nauczającego śpiewać na wieki jednej zasady Bożej w
Trzech Osobach.

Pieśń 9

Hirmos: Izajaszu, wesel się, oto Dziewica poczęła w łonie i rodzi
Syna Emanuela, Boga i Człowieka, Wschód jest imię Jego. Jego
wywyższając, Dziewicę uwielbiamy.

Słowa ludzkie nie mogą godnie opiewać Jedności niemającej
początku, jednakże jak mogą, odważają się z wiary, Boże,
współtronująca Trójco, i chwałę przynosimy z pochwałą Twemu
panowaniu.

Równą chwałą Ciebie, jedna zasado trójświetlistego Boga,
sławią cherubini i serafini przeczystymi ustami, a z nimi przyjmij,
Panie, i nas grzesznych, Twoje panowanie opiewających.

Chwała. Izajasz widział Ciebie na tronie cherubinów i serafiny
stojące wokół Ciebie, skrzydłami zakrywające oblicza i
wołające: Święty, Święty, Święty, trójświęty Boże,
sławiony w Trzech Osobach.

I teraz. Teotokion: Jako czysta i nieskalana, i Dziewica, zrodziłaś
Syna, Boga niezmiennego, wybawiającego nas z pokus, módl się do
Niego, aby i teraz dał nam odpuszczenie grzechów.

Następują stichosy Grzegorza Synaity: Zaprawdę godne to jest, i
ciąg dalszy jak podano.

W NIEDZIELĘ NA JUTRZNI,

Po: Pan i Bóg troparion zmartwychwstania: Słowu współwiecznemu,
dwa razy. Chwała, i teraz. Teotokion: Raduj się, bramo Pańska
nieprzebyta. Także zwykła recytacja Psałterza.

Po pierwszej recytacja Psałterza katyzmy poetyckie ku czci
zmartwychwstania, ton 5:

Krzyż Pański pochwalmy, pogrzeb Twój uczcijmy pieśniami i
zmartwychwstanie Twoje wysławmy, albowiem ze sobą wskrzesił z
grobów martwych jako Bóg, zniewoliwszy władzę śmierci i moc
diabła, i będącym w otchłani światłość zajaśniała.

Stichos: Powstań, Panie Boże mój, niech wzniesie się ręka Twoja,
nie zapominaj na zawsze o ubogich Twoich.

Pan został nazwany martwym, który uśmiercił śmierć, i został
złożony w grobie, który opustoszył groby. Na górze żołnierze
strzegli grobu, na dole On wskrzesił od wieków martwych. Wszechmocny
i Niedościgniony Boże, chwała Tobie.

Chwała, i teraz. Teotokion: Raduj się, święta Góro, przebyta
przez Boga, raduj się, uduchowiony krzewie i niespalający się,
raduj się, jedyny ku Bogu moście dla świata, przeprowadzający
martwych do życia wiecznego. Raduj się, niezniszczalna Córo,
któraś bez męża zrodziła zbawienie dusz naszych.

Po drugiej recytacji Psałterza katyzmy poetyckie ku czci
zmartwychwstania, ton 5:

Panie, Po Twym zmartwychwstaniu trzeciego dnia i po pokłonie
Apostołów, Piotr zawołał do Ciebie: Niewiasty z odwagą przyjęły
Ciebie, a ja się uląkłem. Łotr błogosławił Ciebie, ja zaś
wyrzekłem się. Czy więc wezwiesz mnie, abym znowu był uczniem
Twoim? Bądź też okażesz mnie rybakiem na głębinie? Jednakże
pokutującego przyjmij mnie.

Stichos: Wysławiać będę Ciebie, Panie, całym sercem moim, opowiem
wszystkie cuda Twoje.

Panie, pośrodku osądzonych przygwoździli Ciebie nieprawi i
włócznią przebili bok Twój. O miłosierny! Pogrzeb przyjąłeś,
zniszczyłeś bramy otchłani i powstałeś trzeciego dnia. Niewiasty
przybiegły, aby Ciebie ujrzeć i ogłosiły Apostołom Twoje
powstanie. Wywyższany Zbawco, którego opiewają aniołowie,
błogosławiony Panie, chwała Tobie.

Chwała, i teraz. Teotokion: Oblubienico dziewicza, Rodzicielko Boga,
któraś ból Ewy w radość przemieniła, śpiewamy Tobie, wierni, i
kłaniamy się Tobie, albowiem uwolniłaś nas od dawnej klątwy, i
teraz módl się nieustannie, Chwalebna, Najświętsza, abyśmy
zostali zbawieni.

Hypakoe, ton 5:

Na widok anioła lęka się rozum i niewiasty z wonnościami, mając
dusze oświecone Bożym powstaniem, głosiły Apostołom: Głoście
wśród narodów zmartwychwstanie Pana, który towarzyszy wam cudami,
i daje światu wielkie miłosierdzie.

Anabatmi, ton 5. Antyfona 1:

Kiedy ogarnia mnie smutek, śpiewam Tobie pieśń Dawida, Zbawco mój:
Wybaw duszę moją od języka fałszywego.

Życie pustelników jest błogosławione, którzy na słowo Boże
uskrzydlają się.

Chwała, i teraz. Święty Duch wszystko utrzymuje, widzialne i
niewidzialne, Samowładcą bowiem jest, prawdziwie jeden z Trójcy.

Antyfona 2:

Na górę wstępuj, duszo, idź tam, skąd przychodzi pomoc.

Prawa Twoja ręka, Chryste, i mnie dotykająca, od wszelkiego fałszu
niech ustrzeże.

Chwała, i teraz. Świętemu Duchowi błogosławiąc, mówimy: Ty
jesteś Bogiem, Życiem, Pociechą, Światłością, Rozumem, Ty
jesteś dawcą łask, Ty królujesz na wieki.

Antyfona 3:

Za tych, którzy powiedzieli mi: „Idźmy do przybytków
Pańskich”, radością przepełniony modlitwy zasyłam.

W domu Dawidowym dokonują się rzeczy straszne, ogień bowiem pali
tam wszelki zawstydzony rozum.

Chwała, i teraz. Święty Duch życia ma przywódczą godność,
przez Niego wszystko, co żyje, uduchawia się, albowiem w Ojcu jest
zarazem i w Synu.

Prokimenon, ton 5: Powstań, Panie, Boże mój, niechaj wzniesie się
ręka Twoja, albowiem Ty królujesz na wieki. Stichos: Będę
wyznawał Ciebie, Panie, całym sercem moim, opowiem wszystkie cuda
Twoje. Wszystko, co oddycha. Stichos: Chwalcie Pana w świętych Jego.

Kolejna Ewangelia jutrzni.

Zmartwychwstanie Chrystusa zobaczywszy, pokłońmy się świętemu
Panu Jezusowi, jedynemu bezgrzesznemu. Krzyżowi Twemu kłaniamy się,
Chryste, i święte zmartwychwstanie Twoje śpiewamy i sławimy. Ty
bowiem jesteś Bogiem naszym, oprócz Ciebie innego nie znamy, imię
Twoje wyznajemy. Przyjdźcie, wszyscy wierni, pokłońmy się
świętemu zmartwychwstaniu Chrystusa: Oto bowiem przez krzyż
nadeszła radość dla całego świata. Zawsze błogosławiąc Pana,
śpiewamy Jego zmartwychwstanie, albowiem przecierpiawszy
ukrzyżowanie, śmiercią śmierć zniweczył.

Psalm 50: Zmiłuj się nade mną, Boże.

Chwała. Dla modlitw Apostołów, o Miłosierny, oczyść liczne
grzechy nasze.

I teraz. Dla modlitw Bogurodzicy, o Miłosierny, oczyść liczne
grzechy nasze.

Także, ton 6: Zmiłuj się nade mną, Boże, według wielkiego
miłosierdzia Twego i według mnóstwa litości Twojej oczyść
nieprawości moje.

Także stichera: Powstał Jezus z grobu, jak i przepowiedział, dał
nam życie wieczne i wielkie miłosierdzie.

Zbaw, Boże, lud Twój. I ekfonesis: Przez miłosierdzie, łaskę i
przyjaźń do człowieka.

Kanon ku czci zmartwychwstania. Ton 5:

Pieśń 1

Hirmos: Konia i jeźdźca w Morzu Czerwonym Chrystus zatopił krusząc
wojska prawicą mężną i Izrael ratując, który śpiewa pieśń
zwycięstwa.

Stichos: Chwała, Panie, świętemu zmartwychwstaniu Twemu.

Tobie tłum Żydów niesie cierniowy wieniec, miłości do Ciebie nie
zachowując, Dawco łask, i wieńczy Chrystusa, przywódcę ludów,
który rozwiązuje cierniową klątwę.

Podniosłeś mnie, upadłego w jamę, schyliłeś się nade mną,
Bezgrzeszny Dawco życia, i bez wahania zniosłeś mój odór
zniszczenia, Chryste, Bożej istoty mirrą otoczyłeś mnie.

Teotokion: Rozwiązana klątwa, odstępuje smutek, błogosławiono i
Łaski Pełna, radość bowiem wiernym zajaśniała,
błogosławieństwo wszystkim krańcom ziemi, niosącym kwiaty
Chrystusowi.

Kanon ku czci krzyża i zmartwychwstania.

Pieśń 1

Hirmos: Zbawicielowi Bogu, który w morzu kierował ludem z suchymi
nogami i faraona z całym wojskiem zatopił, Jemu jedynemu śpiewajmy,
albowiem się wysławił.

Ten, który dobrowolnie został przygwożdżony ciałem do krzyża i z
dawnego osądzenia przez drzewo uwolnił upadłego, Jemu jedynemu
zaśpiewajmy, albowiem się wysławił.

Chrystus, który martwym będąc z grobu powstał, upadłego
podniósł i współzasiadaniem z Ojcem uczcił, Jemu jedynemu
zaśpiewajmy, albowiem się wysławił.

Teotokion: Przeczysta Matko Boża, w Ciebie wcielonego i z Tronem
Rodzica nierozłączonego Boga nieustannie błagaj, aby wybawił z
wszelkich kłopotów tych, których stworzył.

Kanon ku czci Bogurodzicy,

mający akrostych: Światłość zrodziłaś, oświeć mnie, Dziewico

Pieśń 1

Hirmos jak w kanonie ku czci zmartwychwstania

Do Światłości wcielonej w Ciebie, Przeczysta, oświecającej świat
promieniami Bóstwa, módl się do Chrystusa, aby oświecił
wszystkich śpiewających Tobie, Matko Dziewico.

Jako upiększona pięknem cnót, Łaski Pełna, cnotliwy przybytku,
promienie Ducha przyjęłaś, Najczystsza, Tego, który wszystkich
napełnia pięknem.

Ciebie dawno temu przedstawiał nie spalający się krzew na Synaju,
Dziewico, otoczony przez ogień, Dziewica bowiem zrodziła i Dziewicą
pozostała, co przewyższa rozum, Matko Dziewico.

Pieśń 3

Hirmos: Ten, który na nicości ziemię zawiesił rozkazem swoim i
zawiesił ją w sposób niepodlegający poruszeniu, na niewzruszonej,
Chryste, opoce przykazań Twoich, Kościół Twój umocnij, jedyny
błogosławiony i Przyjacielu człowieka.

Przynieśli Tobie, Chryste, żółć ci, którzy z kamienia ssali
miód w pustyni cudownie dany, ocet zaś za mannę jako zapłatę
dały Tobie niewdzięczne dzieci izraelskie.

Ci, którzy niegdyś okryci zostali świetlistym obłokiem, położyli
w grobie Chrystusa-Życie, On jednak sam powstał, wszystkim wiernym
tajemniczo dając ocieniające z wysoka Ducha jaśnienie.

Teotokion: Ty, Matko Boża, w niezrównany sposób zrodziłaś bez
matczynych bólów Tego, który zajaśniał z wiecznego Ojca, przeto
Ciebie, Bogurodzico, któraś zrodziła wcielone Słowo, prawowiernie
wyznajemy.

Inny kanon.

Hirmos: Mocą krzyża Twego, Chryste, umocnij moje myśli, abym
śpiewał i sławił Twoje zmartwychwstanie po trzech dniach.

Powstałeś z grobu, Chryste, ze zniszczenia śmierci wybaw, Dawco
życia, tych, którzy opiewają Twoje dobrowolne ukrzyżowanie.

Niewiasty z wonnościami pragnęły namaścić mirrą ciało Twoje i
nie znalazłszy Ciebie powróciły, opiewając Twoje powstanie.

Teotokion: Módl się nieustannie, Czysta, do wcielonego w Ciebie, aby
wybawił z oszustwa diabła tych, którzy opiewając Ciebie, Dziewico,
czczą.

Inny kanon.

Hirmos jak w kanonie ku czci zmartwychwstania

Tyś, Czysta, jawnie była drabiną, po której zstąpił do nas
Najwyższy, aby naprawić zniszczoną naturę. Przez wszystkich
jesteś teraz czczona, przez Ciebie bowiem, Najczystsza, Bóg
zechciał połączyć się ze światem.

Dawno temu, Dziewico, okazana została tajemnica i przed wiekami
przewidziana przez wszystko znającego Boga, a teraz w czasach
ostatecznych w łonie Twoim, Najczystsza, On zechciał w końcu się
objawić.

Rozwiązane zostało dawnej klątwy osądzenie przez wstawiennictwo
Twoje, Dziewico najczystsza, z Ciebie bowiem Pan objawił się,
tocząc wszystkim błogosławieństwo jako najłaskawszy, jedyne ludzi
upiększenie.

Pieśń 4

Hirmos: Poznając Twoje Boże uniżenie, Chryste, Habakuk proroczo
wołał z lękiem do Ciebie: Przyszedłeś na zbawienie ludu Twego,
zbawić Twoich pomazańców.

Ten, który w strumieniu gorzkiej wody jak na obrazie rysując
czcigodny krzyż Twój, Dobry, przewidział uśmiercenie grzesznego
skosztowania, któreś przez drzewo uczynił słodkim.

Krzyż za drzewo wiadomości, za słodki pokarm żółć, Zbawco mój,
przyjąłeś, za zniszczenie zaś śmierci krew Twoją Boską
wylałeś.

Teotokion: Oprócz bowiem połączenia poczęłaś w łonie
Niezniszczalnego i bez bólów zrodziłaś i po urodzeniu dziewictwo
zachowałaś, Boga w ciele zrodziwszy.

Inny kanon.

Hirmos: Usłyszałem wieść o mocy krzyża, że raj nam otworzył, i
zawołałem: Chwała mocy Twojej, Panie!

Postawiony na ziemi w miejscu Czaszki kruszy bramy i więzy wieczne
tych, którzy wołają: Chwała mocy Twojej, Panie.

Gdy Zbawca zstąpił do związanych jako martwy, wraz z Nim powstali
umarli od wieków i zawołali: Chwała mocy Twojej, Panie.

Teotokion: Dziewica urodziła i bólów macierzyństwa nie poznała,
jest jednak Matką będąc Dziewicą, której śpiewając wołamy:
Raduj się!

Inny kanon.

Hirmos jak w kanonie ku czci zmartwychwstania

Sercem i rozumem, duszą też i ustami z wszelką czcią wyznaję
Ciebie, Bogurodzico, zaprawdę czystą, któraś objęła owoc
zbawienia i przez modlitwy Twoje, Bogurodzico, zbawiam się.

Stworzyciel wszystkiego z nicości zechciał jako Łaskawca stać się
w Tobie człowiekiem, Czysta, na zbawienie tych, którzy śpiewają
Tobie z wiarą i miłością, o Nieskalana.

Niebieskie anioły śpiewają Twemu zrodzeniu, Najczystsza, radując
się ze zbawienia i mądrze nazywają Ciebie prawdziwą Bogurodzicą,
Dziewico najczystsza.

Ciebie Izajasz nazwał laską, z której wyrośnie nam piękny kwiat,
Chrystus Bóg, na zbawienie tych, którzy z wiarą i miłością
przybiegają pod Twoją opiekę.

Pieśń 5

Hirmos: Do Ciebie, który odziewasz się światłością jak szatą,
wcześnie rano wołam: Omroczoną duszę moją oświeć, Chryste, jako
jedyny Łaskawy.

Pan Chwały w postaci niesławnej na drzewie pozbawiony czci
dobrowolnie zawisnął, myśląc w niewypowiedziany sposób o mojej
Bożej chwale.

Ty mnie przybrałeś w niezniszczalność, Chryste, zniszczenia
śmierci zakosztowawszy niezniszczalnym ciałem, i zajaśniałeś z
grobu trzeciego dnia.

Teotokion: Ty, Bogurodzico, bez nasienia zrodziłaś nam
sprawiedliwość i wybawienie, Chrystusa, który dobrowolnie wyzwala z
klątwy naturę Praojca.

Inny kanon.

Hirmos: Od poranka wołamy do Ciebie, Panie: Zbaw nas, Ty bowiem
jesteś Bogiem naszym, poza Tobą innego nie znamy.

Wyciągnąłeś ręce, Zbawco nasz, na drzewie, wszystkich do siebie
przyzywając, Przyjacielu człowieka. Zniewoliłeś otchłań, Zbawco
mój, przez Twój pogrzeb i Twoim zmartwychwstaniem wszystko
napełniłeś radością.

Powstałeś z grobu trzeciego dnia, Dawco życia, i wszystkim
wytoczyłeś nieginącą nieśmiertelność.

Teotokion: Opiewamy Ciebie, Dziewicę po narodzeniu, Bogurodzico, Ty
bowiem Boga Słowo światu w ciele zrodziłaś.

Inny kanon

Hirmos jak w kanonie ku czci zmartwychwstania

Wszyscy Prorocy jawnie Ciebie ogłosili, że chcesz być Matką Boga,
Bogurodzico czysta, jedyna bowiem zostałaś znaleziona jako czysta,
doskonale nieskalana.

Poznajemy Ciebie, Czysta, jako świetlisty obłok życiodajnej wody,
który nam, zagubionym, zrosił obłok niezniszczalności, Chrystusa.

W Tobie zamieszkał Bóg jako jedyny Łaskawy, albowiem Ciebie
umiłował, Czysta, bliską całemu dobru i nieskalaną,
zapieczętowaną dziewictwem.

Pieśń 6

Hirmos: Władco Chryste, ukróć morze żądz, nienaturalną burzę
niszczącą duszę, i ze zniszczenia wyprowadź mnie jako Łaskawy.

W zniszczalność wszedł Praojciec nasz, Władco Chryste, gdy
spożył zakazany owoc i został przywrócony do życia przez Twoją
mękę.

Życie zstąpiło do otchłani, Władco Chryste, i było to
zniszczeniem niszczącego, poprzez bowiem zniszczenie wytoczyłeś
zmartwychwstanie.

Teotokion: Dziewica urodziła i po urodzeniu dziewicą pozostała
czystą, na rękach nosząc noszącego wszystko, albowiem zaprawdę
jest Matką Dziewicą.

Inny kanon.

Hirmos: Otoczyła mnie otchłań, grobem moim jest wieloryb, ja zaś
zawołałem do Ciebie, Przyjacielu człowieka, i zbawiła mnie prawica
Twoja, Panie.

Wyciągnąłeś dłonie Twoje gromadząc daleko rozproszone ludów
Twoich zgromadzenia, Chryste Boże nasz, życiodajnym krzyżem Twoim
jako Przyjaciel człowieka.

Zniewoliłeś śmierć i skruszyłeś bramy otchłani, spętany Adam
uwolniony został i woła do Ciebie: Zbawiła mnie prawica Twoja,
Panie.

Teotokion: Godnie sławimy Ciebie jako krzew niespalający się,
górę i uduchowioną drabinę, i bramę niebios, Mario chwalebna,
prawowiernych pochwało.

Inny kanon.

Hirmos jak w kanonie ku czci zmartwychwstania

Przyczyna wszystkiego i wszystkiego Dawca jako Przyczyną być mając
wciela się w Ciebie, Matko Boga, aby stać się takim jak my,
Najczystsza.

Władco karmiący dusze, uleczeni przez źródło toczące
światłość, przybiegamy z wiarą pod błogosławioną opiekę
Twoją, znamy bowiem Ciebie, Najczystsza.

Zrodziłaś nam zbawienia Przyczynę, Dawcę życia, dającego wieczne
zbawienie, przeto prawdziwą Bogurodzicą Ciebie głosimy.

Kontakion, ton 5:

Prosomion: Słowu współwiecznemu Ojcu i Duchowi.

Do otchłani, Zbawco mój, zstąpiłeś i bramy skruszyłeś jako
Wszechmocny, zmarłych jako Stwórca wskrzesiłeś ze sobą i śmierci
starłeś oścień, Adam został wybawiony z klątwy, Przyjacielu
człowieka, przeto wszyscy wołamy: Zbaw nas, Panie.

Ikos: Niewiasty usłyszały słowa anioła, porzuciły płacz i były
pełne radości i bojaźni, widziały bowiem rzeczy przerażające, a
oto Chrystus przybliżył się do nich, mówiąc: Radujcie się i
bądźcie odważne. Ja zwyciężyłem świat i uwolniłem jeńców,
pospieszcie więc do uczniów głosząc im: Uprzedzam was w mieście
galilejskim, aby głosić. Przeto wszyscy wołamy do Ciebie: Zbaw nas,
Panie!

Pieśń 7

Hirmos: Wywyższany ojców Pan płomień wygasił, młodzieńców
rosą zrosił, zgodnie śpiewających: Boże, błogosławiony jesteś.

W ciało przybrałeś się jak Panie i Bożą Twoją mocą węża
zrzuciłeś, wyprowadzając śpiewających: Boże, błogosławiony
jesteś.

Ten, który ziemi nie do przebycia sprawił ułożenie, w grobie
zostaje przykryty jako nieogarniony ciałem; Jemu wszyscy śpiewamy:
Boże, błogosławiony jesteś.

Teotokion: Najczystsza, Ty zrodziłaś jedną Hipostazę w dwóch
naturach, Wcielonego Boga; Jemu to wszyscy śpiewamy: Boże,
błogosławiony jesteś.

Inny kanon.

Hirmos: Ty, który w piecu ognistym zbawiłeś sławiące Ciebie
dzieci, błogosławiony jesteś Boże ojców naszych.

Drzewem krzyża oszustwo bożków zniszczył błogosławiony Bóg
ojców naszych.

Powstał z martwych i będących w otchłani podźwignął ze sobą
błogosławiony Bóg ojców naszych.

Przez Twoją śmierć, Chryste, śmierci zniszczyłeś władzę,
błogosławiony Bóg ojców naszych.

Teotokion: Ty, któryś z Dziewicy narodził się i Bogurodzicą Ją
okazałeś, błogosławiony Bóg ojców naszych.

Inny kanon.

Hirmos jak w kanonie ku czci zmartwychwstania

Nieopisany pozostał bez zmiany, ciałem bowiem zjednoczył się z
Hipostazą jako Łaskawy, w Tobie, Najświętszej, jedyny
błogosławiony Bóg ojców naszych.

Zgodnie sławimy Ciebie, najczystszą Niewiastę, Bogurodzico
Władczyni, i ołtarzu Stwórcy Twego; Jemu to wszyscy śpiewamy:
Boże, błogosławiony jesteś.

Matko Króla wszystkich, oczyściwszy się przez Ducha Świętego
byłaś mieszkaniem Twego Stwórcy; Jemu to wszyscy śpiewamy: Boże,
błogosławiony jesteś.

Zbawi mnie Pan, najczystsza Matko Boża, który z Ciebie przywdział
szatę ciała, Jemu wszyscy śpiewamy: Boże, błogosławiony jesteś.

Pieśń 8

Hirmos: Tobie, Stwórco wszystkich, młodzieńcy w piecu uczyniwszy
chór, śpiewali: Wszystkie dzieła Panu śpiewajcie i wywyższajcie
na wszystkie wieki.

Ty, jak niewolny modliłeś się o dobrowolnej męki kielich, oto dwie
wole, w obu bowiem wolach, zgodnie z dwoma naturami, Chrystus na
wieki.

Przez Twoje wszechwładne uniżenie, Chryste, zgorzkniała otchłań
wydała wszystko, co dawno temu oszustwem uśmierciła, Ciebie
wywyższając na wszystkie wieki.

Teotokion: Ty w sposób przewyższający rozum przez słowo
zrodziłaś człowieczeństwo Pana i pozostałaś Dziewicą, wszystkie
dzieła, Dziewico, błogosławimy i wywyższamy na wszystkie wieki.

Inny kanon.

Hirmos: Z Ojca przed wiekami zrodzonemu Synowi i Bogu, a w czasach
ostatecznych wcielonemu w Dziewicę Marię, kapłani śpiewajcie,
ludzie wywyższajcie na wszystkie wieki.

Ty na krzyżu dobrowolnie wyciągnąłeś dłonie i więzy śmierci
zniszczyłeś, Chryste Boże, kapłani śpiewajcie, ludzie
wywyższajcie na wszystkie wieki.

Ty jako Oblubieniec z grobu zajaśniałeś, Chryste Boże, i
niewiastom z wonnościami objawiłeś się, i radość wszystkim
ogłosiłeś, kapłani śpiewajcie, ludzie wywyższajcie na wszystkie
wieki.

Teotokion: Okazałaś się, Bogurodzico czysta, większą od
Cherubinów, nosząc w łonie Twoim Tego, który nosi wszystko, Jego
to wraz z bezcielesnymi mocami wysławiajmy, ludzie, na wszystkie
wieki.

Inny kanon.

Hirmos jak w kanonie ku czci zmartwychwstania

Ustał teraz ból Praojca i przemienia się w radość dzięki Twemu
macierzyństwu, przeto nieustannie śpiewamy Tobie, Dziewico, i
wywyższamy na wszystkie wieki.

Z nami sobór bezcielesnych śpiewa, Dziewico, Twemu niedoścignionemu
zrodzeniu, jeden chór stanowiąc z miłości i wywyższając na
wszystkie wieki.

Z Ciebie, Córo, wyszedł widzialny strumień nieśmiertelności,
wszystkich Pan, omywając brud z wiarą Tobie śpiewających i
wywyższających na wszystkie wieki.

Zaprawdę jesteś Bożym i światłość noszącym ołtarzem i
tablicami łaski, wyznajemy Ciebie, Dziewico, któraś przyjęła
Słowo Ojca; Jego wywyższamy na wszystkie wieki.

Śpiewamy także Pieśń Bogurodzicy: Uwielbia dusza moja, Pana ze
stichosem: Czcigodniejszą od cherubinów.

Pieśń 9

Hirmos: Izajaszu, wesel się, oto Dziewica poczęła w łonie i rodzi
Syna Emanuela, Boga i Człowieka, Wschód jest imię Jego. Jego
wywyższając, Dziewicę uwielbiamy.

Upadłego człowieka przyjąłeś, Władco Chryste, w łonie
dziewiczym z wszystkimi łączącego się, ale niemającego żadnej
wspólnoty nawet z jednym grzechem. Całego ze zniszczenie uwolniłeś
mnie przez przeczyste Twoje cierpienia.

Przez wylaną Bożą krew, Władco Chryste, z Twego przeczystego i
życiodajnego boku, ustała ofiara bożkom, cała zaś ziemia Tobie
pochwalną przynosi ofiarę.

Teotokion: Nie bezcielesnego Boga, ani też prostego człowieka
wydała czysta i nieskalana Dziewica, ale doskonałego człowieka i
bez zmiany doskonałego Boga, Jego to wywyższamy z Ojcem i Duchem.

Inny kanon.

Hirmos: Ciebie, która ponad zrozumienie i słowa jako Matka Boża w
czasie pozaczasowego niewypowiedzianie zrodziłaś, wierni
jednomyślnie uwielbiamy.

Ciebie, któryś na krzyżu podjął cierpienie i przez śmierć
skruszył moc otchłani, wierni, prawowiernie wywyższamy.

Ciebie, któryś zajaśniał z grobu trzeciego dnia, zniewolił
otchłań i świat oświecił, wierni, jednomyślnie wywyższamy.

Teotokion: Raduj się, Bogurodzico, Matko Chrystusa Boga, któregoś
zrodziła, módl się o danie nam odpuszczenia grzechów, wiernie
Tobie śpiewających.

Inny kanon.

Hirmos jak w kanonie ku czci zmartwychwstania

Z przeczystej krwi Twojej gęstniało ciało nadprzyrodzonego Stwórcy
wszystkich, Jednorodzonego Syna Rodzica, nie z męża, lecz bez
nasienia, duchowo i rozumowo, Bogurodzico zawsze Dziewico.

Powstrzymałaś wszędzie obecne śmierci niepowstrzymane dążenie
rodząc w ciele zaprawdę ponad rozumu pojmowanie życie wieczne,
które otchłań dotknąwszy gorzkimi ustami doznała zniszczenia,
Najświętsza Matko Dziewico.

Na tronie zasiadając Syn Twój władczo zdobiąc Ciebie złotymi
naszywkami Bożych cnót światłością jaśniejącymi, po prawicy
swojej postawił, Czysta, cześć oddając jako Matce swojej,
Najnieskalańsza.

Zrodzenie Twoje przewyższa rozum, Matko Boga, bez męża bowiem
poczęcie Twoje i dziewicze było zrodzenie, Bóg oto urodził się,
którego wywyższając Ciebie, Dziewico, sławimy.

Po katabasji mała ektenia. Także: Święty Pan Bóg nasz.
Eksapostilarion jutrzni.

Do psalmów pochwalnych dodajemy stichery ku czci zmartwychwstania,
ton 5:

Stichos: Wypełnij na nich wyrok zapisany, chwała ta będzie dla
wszystkich świętych Jego.

Panie, pomimo grobu opieczętowanego przez nieprawych wyszedłeś z
grobu jak i zrodziłeś się z Dziewicy. Nie poznali jak wcieliłeś
się bezcieleśni aniołowie Twoi, nie czuli, kiedy zmartwychwstałe,
strzegący Ciebie żołnierze. Obie bowiem tajemnice
zapieczętowałeś przed badającymi, objawiając zaś cuda
kłaniającym się z wiarą Twoim tajemnicom. Odpłać Tobie
śpiewającym, odpłać nam radością i wielkim miłosierdziem.

Stichos: Chwalcie Boga w świątyni Jego, chwalcie Go na firmamencie
mocy Jego.

Panie, skruszyłeś wieczne okowy i rozwiązałeś więzy, z grobu
powstałeś zostawiwszy Twoje szaty pogrzebowe na świadectwo Twego
prawdziwego pogrzebania na trzy dni i strzeżony w pieczarze
uprzedziłeś uczniów w Galilei. Wielkie jest Twoje miłosierdzie,
niedościgniony Zbawco, zmiłuj się nad nami i zbaw nas.

Stichos: Chwalcie Go dla mocy Jego, chwalcie Go dla wielkiego
majestatu Jego.

Panie, niewiasty szły do grobu, aby zobaczyć Ciebie, Chryste,
któryś za nas cierpiał, i po przyjściu znalazłszy anioła
siedzącego na kamieniu, ze strachu cofnęły się, a on do nich
zawołał: Zmartwychwstał Pan, powiedzcie uczniom, że powstał z
martwych zbawiając dusze nasze.

Stichos: Chwalcie Go dźwiękiem trąby, chwalcie Go na harfie i
gęślach.

Panie, jak wyszedłeś z zapieczętowanego grobu, tak i wszedłeś
przy drzwiach zamkniętych do uczniów swoich, pokazując im znaki
cielesnych cierpień, które podjąłeś, Zbawco wielce łaskawy,
albowiem przecierpiałeś rany od potomków Dawida i jako Syn Boży
świat wyzwoliłeś. Wielkie jest Twoje miłosierdzie, niedościgniony
Zbawco, zmiłuj się nad nami i zbaw nas.

Inne stichery Anatoliosa, ton 5:

Stichos: Chwalcie Go bębnem i tańcem, chwalcie Go na strunach i
flecie.

Panie, Królu wieków i Stwórco wszystkich, który ze względu na nas
przyjąłeś cieleśnie ukrzyżowanie i pogrzebanie, aby nas
wszystkich uwolnić od otchłani, Ty jesteś Bogiem naszym, poza Tobą
innego nie znamy.

Stichos: Chwalcie Go na cymbałach dźwięcznych, chwalcie Go na
cymbałach gromkich. Wszystko, co oddycha, niechaj chwali Pana.

Panie, któż opowie jaśniejące Twoje cuda lub też, kto ogłosi
Twoje budzące bojaźń tajemnice? Okazałeś władzę mocy Twojej,
krzyżem zaś Twoim łotrowi raj otworzyłeś i przez pogrzeb Twój
łańcuchy otchłani skruszyłeś, przez zmartwychwstanie Twoje
wszystko wzbogaciłeś, Łaskawco, Panie, chwała Tobie.

Stichos: Powstań, Panie Boże mój, niech wzniesie się ręka Twoja,
nie zapominaj na zawsze o ubogich Twoich.

Niewiasty z wonnościami dotarły do grobu Twego wcześnie rano
pragnąc Ciebie namaścić mirrą, nieśmiertelne Słowo i Boga, i
usłyszawszy głos anioła powracały z radością głosząc jawnie
Apostołom, że zmartwychwstałeś, Życie wszystkich, i dałeś
światu oczyszczenie i wielkie miłosierdzie.

Stichos: Wysławiać będę Ciebie, Panie, całym sercem moim, opowiem
wszystkie cuda Twoje.

Przy grobie, który przyjął Boga straże mówią do Żydów: O wasza
bezsensowna rada! Pokusiliście się strzec Nieopisanego, na próżno
trudzicie się chcąc ukryć jawnie okazane zmartwychwstanie
ukrzyżowanego. O wasze bezsensowne zgromadzenie! Cóż jeszcze
radzicie ukryć, co się ukryć nie da? Raczej od nas usłyszcie i
zechciejcie uwierzyć znającym prawdę: Anioł jak błyskawica
zstąpił z niebios odwalić kamień, i byliśmy przez anioła
ogarnięci strachem śmiertelnym, a on ogłosił mądrym wielce
niewiastom z wonnościami, mówiąc: Czyż nie widzicie straży
zmartwiałej i złamanych pieczęci, opróżnioną otchłań? Dlaczego
jako martwego szukacie Tego, który zniszczył zwycięstwo otchłani i
skruszył oścień śmierci? Idąc szybko do Apostołów głoście
więc zmartwychwstanie i bez bojaźni wołajcie: Prawdziwie
zmartwychwstał Pan, mając wielkie miłosierdzie.

Chwała, stichera Ewangelii, I teraz: Błogosławiona jesteś, wielka
doksologia.

Także troparion zmartwychwstania:

Dzisiaj zbawienie światu, śpiewamy powstałemu z grobu Przywódcy
życia naszego. Zniszczył bowiem śmiercią śmierć, dał nam
zwycięstwo i wielkie miłosierdzie.

Także ektenie i rozesłanie.

W niedzielę na Liturgii Błogosławieństwa. Ton 5:

Stichos: Błogosławieni miłosierni, albowiem oni miłosierdzia
dostąpią.

Łotr na krzyżu uwierzył w Ciebie jako Boga, Chryste, wyznał Ciebie
gorąco z serca wołając: Wspomnij mnie, Panie, w królestwie Twoim.

Stichos: Błogosławieni czystego serca, albowiem oni Boga ujrzą.

Tobie, który na drzewie krzyża zakwitnął życiem dla rodzaju
naszego i wysuszył klątwę będącą przez drzewo, jako Zbawcy i
Stwórcy zgodnie zaśpiewajmy.

Stichos: Błogosławieni czyniący pokój, albowiem oni synami Bożymi
będą nazwani.

Śmiercią Twoją Chryste, śmierci zniszczyłeś moc i
podźwignąłeś od wieków umarłych, Tobie śpiewających jako
prawdziwemu Bogu u Zbawcy naszemu.

Stichos: Błogosławieni prześladowani dla sprawiedliwości, albowiem
ich jest królestwo niebieskie.

Na grób Twój, Chryste, przyszły niewiasty czcigodne, szukając
Ciebie, Dawcę życia, aby namaścić mirrą, ale objawił się im
anioł, wołając: Zmartwychwstał Pan!

Stichos: Błogosławieni jesteście, gdy złorzeczą wam i
prześladują was, i mówią wiele złego kłamliwie przeciwko wam, ze
względu na moje imię.

Gdy ukrzyżowany zostałeś, Chryste, pośrodku dwóch osądzonych
łotrów, jeden z nich bluźnił Tobie i sprawiedliwie został
osądzony, a drugi wyznał Ciebie i zamieszkał w raju.

Stichos: Radujcie się i weselcie, albowiem zapłata wasza obfita jest
w niebiosach.

Do zgromadzenia apostołów przyszły czcigodne niewiasty, wołając:
Chrystus zmartwychwstał, pokłońmy się Jemu jako Władcy i
Stwórcy.

Chwała. Triadikon: Trójco niepodzielna, jedności wszystko czyniąca
i wszechmocna, Ojcze, Synu i Święty Duchu, Tobie śpiewamy,
prawdziwemu Bogu i Zbawcy naszemu.

I teraz. Teotokion: Raduj się, uduchowiona świątynio Boża i bramo
nieprzebyta. Raduj się, krzewie niespalający się i tronie ognisty.
Raduj się, Matko Emmanuela, Chrystusa Boga naszego.

Prokimenon, ton 5: Ty, Panie, zachowasz nas i ustrzeżesz* od tego
pokolenia i na wieki. Stichos: Wybaw mnie, Boże, bo zabrakło
sprawiedliwego.

Alleluja: Zmiłowania Twoje, Panie, będę opiewać na wieki, z
pokolenia na pokolenie będę głosić prawdę Twoją ustami mymi.
Stichos: Albowiem powiedziałeś: Na wieki zostanie zbudowane
miłosierdzie, na niebiosach przygotowana zostanie prawda Twoja.


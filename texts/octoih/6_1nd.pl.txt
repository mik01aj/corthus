TON 6

W SOBOTĘ WIECZOREM NA MAŁYCH NIESZPORACH,

do: Panie, wołam do Ciebie, dodajemy cztery stichosy i śpiewamy trzy
stichery zmartwychwstania, powtarzając pierwszą, ton 6:

Stichos: Od straży porannej do nocy, od straży porannej niech Izrael
ma nadzieję w Panu.

Chcąc zwyciężyć otchłań, Chryste, na krzyż wstąpiłeś, aby
siedzących w cieniu śmierci wskrzesić wraz z sobą, pośród
umarłych wolnych, tocząc życie ze swej światłości, Wszechmocny
Zbawco, zmiłuj się nad nami.

Dzisiaj Chrystus zdeptał śmierć, jak i powiedział, zmartwychwstał
i dał światu radość, aby wszyscy wołający taką zaśpiewali
pieśń: Źródło życia, Światłości nieprzystępna, Wszechmocny
Zbawco, zmiłuj się nad nami.

Przed Tobą, Chryste, który jesteś w całym stworzeniu, gdzież
uciekniemy, grzeszni? Na niebiosach sam mieszkasz, w otchłani
zdeptałeś śmierć, w głębinie morskiej, tam jest ręka Twoja,
Władco. Do Ciebie przybiegamy, do Ciebie przypadając modlimy się:
Powstały z martwych, zmiłuj się nad nami.

Chwała, i teraz. Teotokion: Zaprawdę godne to jest sławić Ciebie,
Bogurodzico, w Twoje bowiem przeczyste łono wstąpił Stwórca
wszystkich i stał się ciałem nie zmieniając swej natury, ani też
nie istniejąc w przywidzeniu widzialnego obrazu, lecz zjednoczył
się z przyjętym od Ciebie ciałem w Osobie Słowa, przeto pobożnie
w obu objawionych naturach różnicę czynimy, a Ty módl się do
Niego, Czcigodna, Najświętsza, aby zesłał nam pokój i wielkie
miłosierdzie.

Także: Pogodna Światłości. Następnie prokimenon: Pan
zakrólował, w majestat jest obleczony. Stichos: Obleczony jest Pan,
przepasany potęgą. Także: Pozwól, Panie w wieczór ten.

Kapłan nie mówi ektenii, lecz śpiewamy sticherę zmartwychwstania,
ton 6:

Zmartwychwstanie Twoje, Chryste Zbawco, aniołowie śpiewają na
niebiosach i nam na ziemi pozwól czystym sercem Ciebie sławić.

Inne stichery ku czci Najświętszej Bogurodzicy. Ton 6:

Stichos: Wspomnę imię Twoje w każdym pokoleniu i pokoleniu.

Klątwę, jak dawno temu obiecał Twemu Praojcu Bóg Przedwieczny, w
czasach ostatecznych rozwiązał przychodząc z Bożego Twego łona,
Przeczysta. Zaprawdę bowiem zajaśniał z Ciebie Pan, który w dłoni
trzyma krańce ziemi, a którego i dla mnie uczyń łaskawym w czas
sądu, Dziewico Mario, Jego królestwa naucz mnie przez cnót
wysławienie i żądz uśmiercenie.

Stichos: Posłuchaj, córko, spójrz i nakłoń ucha Twego.

Rozumem czystym Izajasz dawno już prorokował, Dziewico, Tę, która
zrodzi Stworzyciela wszystkich stworzeń, Ciebie, Czcigodna,
Najczystsza. Ty bowiem zjawiłaś się jedyną na wieki najczystszą,
przeto modlę się do Ciebie: Mnie, leżącego w grobie żądz z
otchłani wskrześ i poprowadź, Dziewico, ku radości i ożywieniu,
ku błogosławionej i nie ginącej odpłacie oraz Bożej radości,
gdzie słodycz zawsze istniejąca, gdzie światłość niezachodząca.

Chwała, i teraz. Teotokion: Przyjdźcie, wszystkie ludy, wysławmy
głosem radości Najświętszą Dziewicę i Bogurodzico, chlubę
ludzkiego rodzaju, czyniącą nowe i niewypowiedziane cuda: Nie
mający początku jest poczynany, Słowo ciało przyjmuje, Bóg staje
się człowiekiem, aby człowieka uczynić bogiem nie przez zamianę
natur, ale przez zjednoczenie w Hipostazie. Przychodzi bowiem jeden z
dwóch przeciwieństw, w dwóch doskonałych i nierozdzielnych
naturach poznawany, mający bowiem dwie wole i dwa pragnienia. On
też, Chrystus Bóg nasz, jak wierzymy, dla zbawczej Opatrzności
światu daje oczyszczenie, pokój i wielkie miłosierdzie.

Także: Teraz pozwalasz odejść. Trisagion. Po: Ojcze nasz, troparion
zmartwychwstania.

Chwała, i teraz. Teotokion i rozesłanie.

W SOBOTĘ NA WIELKICH NIESZPORACH,

do: Panie, wołam do Ciebie, dodajemy dziesięć stichosów i
śpiewamy stichery zmartwychwstania, ton 6:

Stichos: Wyprowadź z ciemnicy duszę moją, abym wysławiał imię
Twoje.

Chcąc zwyciężyć otchłań, Chryste, na krzyż wstąpiłeś, aby
siedzących w cieniu śmierci wskrzesić wraz z sobą, pośród
umarłych wolnych, tocząc życie ze swej światłości, Wszechmocny
Zbawco, zmiłuj się nad nami.

Stichos: Sprawiedliwi oczekują mnie, aż Ty dasz mi odpłatę.

Dzisiaj Chrystus zdeptał śmierć, jak i powiedział, zmartwychwstał
i dał światu radość, aby wszyscy wołający taką zaśpiewali
pieśń: Źródło życia, Światłości nieprzystępna, Wszechmocny
Zbawco, zmiłuj się nad nami.

Stichos: Z głębokości wołam do Ciebie, Panie, Panie, usłysz głos
mój.

Przed Tobą, Chryste, który jesteś w całym stworzeniu, gdzież
uciekniemy, grzeszni? Na niebiosach sam mieszkasz, w otchłani
zdeptałeś śmierć, w głębinie morskiej, tam jest ręka Twoja,
Władco. Do Ciebie przybiegamy, do Ciebie przypadając modlimy się:
Powstały z martwych, zmiłuj się nad nami.

Inne stichery Anatoliosa, ton 6:

Stichos: Niech uszy Twoje będą uważne na głos modlitwy mojej.

Krzyżem Twoim, Chryste, chlubimy się i zmartwychwstanie Twoje
śpiewamy i sławimy, Ty bowiem jesteś Bogiem naszym i poza Tobą
innego nie znamy.

Stichos: Jeżeli będziesz pamiętać o nieprawościach, Panie, Panie,
któż się ostoi? Ale u Ciebie jest oczyszczenie.

Zawsze błogosławiąc Pana, śpiewamy zmartwychwstanie Jego, krzyż
bowiem przecierpiawszy śmiercią zniszczył śmierć.

Stichos: Dla imienia Twego cierpiałem Panie, cierpiała dusza moja
dla słowa Twego, dusza moja ma nadzieję w Panu.

Chwała mocy Twojej, Panie, albowiem zniszczyłeś mającego władzę
śmierci, odnowiłeś nas bowiem krzyżem Twoim, dając nam życie i
niezniszczalność.

Stichos: Od straży porannej do nocy, od straży porannej niech Izrael
ma nadzieję w Panu.

Pogrzebanie Ciebie, Panie, więzy otchłani skruszywszy rozerwało, a
z martwych powstanie świat oświeciło, Panie, chwała Tobie.

Inne Stichery ku czci Bogurodzicy, autorstwa Pawła z Amorium, ton 3:

Stichos: Albowiem u Pana jest zmiłowanie i wielkie u Niego
wybawienie, On sam wybawi Izraela ze wszystkich nieprawości jego.

Widząc moją niemoc cielesną i duchowe cierpienie, i serca
rozdrażnienie, uczyń mnie godnym nawiedzenia Bożego,
najnieskalańsza Dziewico, i zbaw mnie, błagam, gorącymi modlitwami
Twymi.

Stichos: Chwalcie Pana wszystkie narody, wysławiajcie Go wszyscy
ludzie.

Wszystkich przewyższyłem grzechami, Władczyni, ale ich wielość
oczyść, Dziewico, uczyń mnie godnym, Czysta, otrzymania
miłosierdzia na przyszłym sądzie Syna i Boga Twego.

Stichos: Albowiem miłosierdzie Jego umocnione jest nad nami, i prawda
Pańska trwa na wieki.

Mnóstwo grzechów moich, wołającego, oczyść, Czysta, i zmysłów
moich nieuporządkowane poruszenia mieczem modlitewnym odetnij,
albowiem z wiarą i miłością śpiewam Twoje zrodzenie bez nasienia.

Chwała, i teraz. Teotokion: Któż Ciebie nie wysławi, Najświętsza
Dziewico? Któż nie zaśpiewa Twemu przeczystemu zrodzeniu? Albowiem
przedwiecznie z Ojca zajaśniały Syn Jednorodzony, z Ciebie, Czysta,
przyszedł, wcieliwszy się w niewypowiedziany sposób, Bogiem będąc
z natury ze względu na nas stał się człowiekiem, nie w dwóch
oddzielnych osobach, ale w dwóch niepomieszanych naturach poznawany.
Módl się do Niego, Czysta, najbardziej błogosławiona, aby
zmiłował się nad duszami naszymi.

Także: Pogodna Światłości, prokimenon dnia i ciąg dalszy jak
zwykle.

Na stichownie stichery, ton 6:

Zmartwychwstanie Twoje, Chryste Zbawco, aniołowie śpiewają na
niebiosach i nam na ziemi pozwól czystym sercem Ciebie sławić.

Stichery według alfabetu:

Stichos: Pan zakrólował, w majestat jest obleczony. Obleczony jest
Pan, przepasany potęgą.

Skruszywszy bramy miedziane i starłszy okowy otchłani jako Bóg
Wszechmocny upadły rodzaj ludzki wskrzesiłeś, przeto i my zgodnie
śpiewamy: Powstały z martwych Panie, chwała Tobie.

Stichos: A świat, który umocnił, nie zachwieje się.

Chcąc wyrwać nas z dawnego zniszczenia, Chrystus pozwala
przygwoździć się do krzyża i w grobie zostaje złożony, którego
niewiasty z wonnościami ze łzami szukając z płaczem mówiły:
Biada nam, Zbawco wszystkich, jakże pozwoliłeś złożyć się w
grobie? A gdy złożony zostałeś, to jakże zostałeś wykradziony?
Jakże zmieniłeś się? Jakież to miejsce skryło życiodajne Twoje
ciało? Jednakże, Władco, jak obiecałeś nam zjawić się, utul
nasze łkanie i łzy. Gdy one płakały zawołał do nich anioł:
Przestańcie płakać i powiedzcie Apostołom, że zmartwychwstał
Pan, dając światu oczyszczenie i wielkie miłosierdzie.

Stichos: Domowi Twemu, Panie, przystoi świętość po wszystkie dni.

Ukrzyżowany zostałeś jak zechciałeś, Chryste, i śmierć przez
pogrzeb Twój zniewoliłeś, zmartwychwstałeś trzeciego dnia jako
Bóg w chwale, dając światy nieskończone życie i wielkie
miłosierdzie.

Chwała, i teraz. Teotokion: Stwórca i Zbawiciel mój, Chrystus Bóg,
przyszedł z łona Twego, przyoblekł się w moje ciało i uwolnił z
Adama z pierwotnej klątwy. Przeto Tobie, Najczystsza, jako Bożej
Matce i Dziewicy, zaprawdę bez przerwy śpiewamy: Raduj się
anielsko, raduj się, Władczyni, orędowniczko i opieko, i zbawienie
dusz naszych.

Troparion zmartwychwstania, ton 6:

Anielskie moce na grobie Twoim i zamarły straże, Maria stojąc w
grobie szuka przeczystego ciała Twego. Zniewoliłeś otchłań, nie
zakosztowawszy jej, spotkałeś Dziewicę, dając życie, Powstały z
martwych Panie, chwała Tobie!

Chwała, i teraz. Teotokion: Twoją Matkę nazwałeś
błogosławioną, przyszedłeś bowiem dobrowolnie, aby cierpieć,
zajaśniałeś na krzyżu odszukać chcąc Adama i mówiłeś do
aniołów: „Radujcie się wraz ze mną, albowiem odnalazła się
zagubiona drachma”. Wszystko mądrze urządziłeś, Boże nasz,
chwała Tobie.

Następnie rozesłanie.

W SOBOTĘ NA POWIECZERZU,

Kanon do Najświętszej Bogurodzicy. Ton 5.

Pieśń 1

Hirmos: Jak po suchym lądzie wędrował Izrael stopami po otchłani i
prześladowcę faraona widząc tonącego, wołał: Bogu zwycięską
pieśń śpiewajmy.

Stichos: Najświętsza Bogurodzico, wybaw nas!

Mając niewyczerpaną łaskę Bożą, Matko Dziewico, do Ciebie
przybiegających nie odrzuć, zawsze z nieszczęść i smutków
wybawiając.

Oto czas nastał mego zniechęcenia, powstań Przeczysta Władczyni i
pomocną podaj mi dłoń, Ty bowiem świat Boży radością
napełniłaś.

Chwała. Władczą Twoją opiekę, Bogurodzico, jako wspomożycielka
daj mi szybko, ogarniętemu przez pokusy i nienaruszonego przez nie
zachowaj mnie.

I teraz. Duszy mojej śmierć nadciąga, pokusy nienawidzących jak
węże jadowite otoczyły mnie, aby mnie zgubić, lecz sama mnie
wybaw, Bogurodzico.

Pieśń 3

Hirmos: Otworzyłem przeciwko wrogom usta moje, albowiem umocnione
jest w Panu serce moje.

Zmarłą przez grzechy duszę moją ożyw, albowiem zrodziłaś
Życie, Bogurodzico.

Od wszelkiej pokusy zachowaj do Ciebie przybiegających, Bogurodzico,
nadziejo nasza.

Chwała. Od powstających na nas gorzkich pokus wybaw mnie, nieskalana
Matko Pana mego.

I teraz. Ty, która światu zbawienie dajesz przez Boże Twoje
zrodzenie, z nieszczęść mnie wyrwij.

Pieśń 4

Hirmos: Usłyszał prorok o przyjściu Twoim, Panie, i uląkł się,
że Ty chcesz urodzić się z Dziewicy i objawić się ludziom, i
powiedział: Usłyszałem wieść od Ciebie i uląkłem się, chwała
mocy Twojej, Panie.

Zaniemogła przez żądze moc duszy mojej, Bogurodzico, i okropne
napadło na mnie omroczenie, będące owocem grzechów, wejrzyj na
mnie jako świetlisty Obłok Boży i oświeć mnie, błagam.

Burzę zła mego i wzburzenie grzechów przemień w ciszę zbawienia,
jako będąca przystanią, Nieskalana, ryczący szukają mnie jak lwy,
aby poźreć, z ich zguby wybaw mnie, błagam.

Chwała. W nocy i za dnia, na ziemi i na morzu, i na każdym miejscu
zbawieniem mocnym będąc, Bogurodzico, opieko niezwyciężona,
wybawiaj mnie, po Bogu bowiem w Tobie zaiste mamy nadzieję
chrześcijanie.

I teraz. Z wszelkich i różnorodnych grzechów oraz pokus zawsze mnie
wybawiasz, przeto jako Rodzicielkę Pana błagam i do Ciebie
przybiegam, niezwyciężonej pomocy zasmuconych: Z nieszczęść
wyprowadź mnie modlitwami Twoimi.

Pieśń 5

Hirmos: Światłość zapaliwszy światu, Chryste, oświeć serce
moje, od nocy do Ciebie wołającego, i zbaw mnie.

Jako zbawienia opiekę sławimy Ciebie, nieskalana Matko Słowa, nie
lękając się ataków ludzi.

Mając Ciebie jako mur niezdobyty, wybawiamy się z ataków pokus i
smutków, Przeczysta.

Chwała. Wyrwij mnie z języków złych ludzi, Czysta, albowiem
naostrzone są jak brzytwy, szukając jak zgubić gorzko moją duszę.

I teraz. Gorliwie do Ciebie przybiegam modląc się: Jako Matka
Stworzyciela mego wyzwól mnie z trzymających mnie nieszczęść.

Pieśń 6

Hirmos: Pożarty przez wieloryba grzechów wołam do Ciebie, Chryste:
Jak proroka ze zniszczenia wyzwól mnie.

Goryczy zakosztowawszy stałem się obcy słodyczy Bożej, Przeczysta,
przeto wołam do Ciebie: Daj mi pomoc!

Omroczenie żądz uczyniło mnie sługą zniszczenia, przeto
Światłości Rodzicielko wyzwól mnie, Władczyni.

Chwała. Zgodnie z wiarą wyznając Ciebie, Przeczysta, złożę Tobie
ofiarę, przez Ciebie wybawiwszy się ze smutków.

I teraz. Otworzyły się przeciwko mnie usta nieprawdy, Władczyni,
przeto jako wspomożycielka wyzwól mnie szybko ze wszystkich.

Także: Panie, zmiłuj się, trzy razy. Chwała, i teraz.

Kontakion, ton 6:

Orędowniczko chrześcijan niezawodna, Pośredniczko u Stwórcy
wytrwała, nie gardź głosem błagania grzesznych, lecz pospiesz,
jako Dobra, zawczasu nam na pomoc, ufnie wzywającym Ciebie. Pospiesz
na nasze błagania i przybądź na wezwanie, orędując zawsze,
Bogurodzico, za czczącymi Ciebie.

Pieśń 7

Hirmos: Anioł uczynił piec rosę rodzącym dla sprawiedliwych
młodzieńców, Chaldejczyków zaś spalał z woli Bożej,
przekonując prześladowcę do zawołania: Błogosławiony jesteś,
Boże ojców naszych.

Pokusy duszy mojej jak utuczone byczki teraz mnie otoczyły,
najświętsza Dziewico, sama mnie z nich wyzwól.

Usilnie broniąc będących w biedach i smutkach, radość zawsze
dajesz, Bogurodzico.

Chwała. Całego mnie zwyciężonego przez rozpacz i smutek, otocz
pomocą, Dziewico, jako niewzruszona opieka wszystkich.

I teraz. Orędownictwem Twoim wybawiamy się z nieszczęść i
smutków, i znajdujemy wielkie i niewyczerpane bogactwo.

Pieśń 8

Hirmos: Z płomienia sprawiedliwym rosę wytoczyłeś i ofiarę
sprawiedliwego wodą spaliłeś, wszystko bowiem czynisz, Chryste, co
tylko zechcesz, Ciebie wywyższamy na wieki.

Z ludzkich zżerających mnie złości, modlę się Bogurodzico, wybaw
mnie z marnych ich rad.

Zwyciężony w smutkach przez moje pokusy, modlę się, Władczyni:
Wybaw mnie z nich nienaruszonego.

Chwała. Wybaw mnie, Czysta, od człowieka oszusta, modlę się,
Władczyni, wybaw mnie od nich nienaruszonego.

I teraz. Ja oszukiwany przez zwyczaje i nie mający usprawiedliwienia
do Bogurodzicy wołam: Wybaw mnie z wszelkiego zła.

Pieśń 9

Hirmos: Ty, która usłyszałaś od anioła „Raduj się” i
zrodziłaś Stwórcę swego, Dziewico, wybaw Ciebie wywyższającego.

Miłosierną bądź dla mnie w kłopotach życiowych, Bogurodzico, i
wybaw z nieszczęść przybiegającego do Ciebie.

Zaiste jedyna na ziemi i na morzu jesteś opieką niezwyciężoną,
Czysta, dla przybiegających do Ciebie z niezachwianą duszą.

Chwała. Bezsensownie zniewoliłem samego siebie przez wszystkie
okropne upadki, ale modlitwami Twoimi wolność daj mi, opiewana przez
wszystkich.

I teraz. Ciebie zdobyliśmy jako nadzieję i mocne wspomożenie,
Czysta, wielbiąc Ciebie jako Bogurodzicę pieśń z wiarą układam.

Także: Zaprawdę godne to jest, Trisagion. Po: Ojcze nasz, kontakion
według tonu, ciąg dalszy jak zwykle i rozesłanie.

W NIEDZIELĘ O PÓŁNOCY,

Kanon do Świętej i Życiodajnej Trójcy,

mający akrostych: Szóstą pieśń przynoszę Tobie, Boże. Poemat
Mitrofana. Ton 6:

Pieśń 1

Hirmos: Jak po suchym lądzie wędrował Izrael stopami po otchłani i
prześladowcę faraona widząc tonącego, wołał: Bogu zwycięską
pieśń śpiewajmy.

Stichos: Najświętsza Trójco, Boże nasz, chwała Tobie!

Trzy Hipostazy Bóstwa opiewamy jednej natury niezmiennej postaci,
łaskawego Przyjaciela człowieka Boga, dającego nam oczyszczenie
grzechów.

Jedyny nadprzyrodzony i trójjaśniejący zarysami Panie, w Bóstwie
jedyny, poucz nas i uczyń godnymi Twojej Bożej jasności.

Chwała. Paweł Kościół z pogan przybrał jak niewiastę i nauczył
kłaniać się Tobie jedynemu Bogu w Trzech Hipostazach, przez
którego i od którego, i w którym wszystko się stało.

I teraz. Teotokion: Z łona Twego przyszło duchowe Słońce,
Bogurodzico, i oświeciło nas trójświetlistego Bóstwa zorzami,
które opiewając pobożnie Ciebie wielbimy.

Pieśń 3

Hirmos: Nie ma świętego jako Ty, Panie Boże mój, któryś
podniósł róg wiernych Twych, Łaskawy, i umocniłeś nas na opoce
wyznania Twego.

Upiększywszy zastępy anielskie, trójjaśniejący Boże, nauczyłeś
je śpiewać Tobie trójświęte słowa, a z nimi przyjmij i nas,
opiewających Twoją łaskawość.

Jedyna niezmienna, troista, współodpowiadająca jedyna zasado Boska,
śpiewamy Tobie, modlimy się gorąco, abyś zesłała nam
przebaczenie licznych grzechów.

Chwała. Rozumie niemający początku, Ojcze, odpowiadające Słowo
Boże i Duchu Boży, Dobry i Prawy, opiewających z wiarą Twoją
władzę zachowaj jako Łaskawy.

I teraz. Teotokion: Chcąc zniszczyć zniszczenie człowiekiem z
natury stał się w łonie Twoim Bóg mój, Czysta, i sprawców
poprzedniego osądzenia sam jeden wyzwolił.

Panie, zmiłuj się, trzy razy.

Katyzma poetycka, ton 6:

Prosomion: Spełniwszy.

Władco Boże, wejrzyj z niebios i zobacz naszą pokorę jako
szczodry, i ulituj się, najłaskawszy Przyjacielu człowieka, znikąd
bowiem nie mamy nadziei otrzymać przebaczenia grzechów, które
popełniliśmy, przeto bądź z nami i nikt przeciwko nam.

Chwała, i teraz. Teotokion: Władczyni czysta, wejrzyj Bogurodzico,
zobacz naszych ran bóle i ulituj się, Przeczysta, ulecz oparzenia
sumienia Twoją modlitwą zroś je sługom Twoim, śpiewającym: Ja
jestem z wami i nikt przeciwko wam.

Pieśń 4

Hirmos: Chrystus moją mocą, Bóg i Pan, śpiewa i głosi Boży
Kościół, i z czystym sercem weseli się w Panu.

Podnosząc myśl, jedności trójświetlista, dusze i serca Twoich
śpiewaków szybko wyprowadź i uczyń godnymi Światłości Twego
jaśnienia.

Przemień i przekształć mnie ze zła wszelakiego w cnoty, jedyna
niezmienna Trójco, i oświeć Twoimi promieniami.

Chwała. Zamyśliwszy mądrze ustawiłeś chóry aniołów, sługi
Twojej łaskawości, trójhipostatyczna jedności, z którymi przyjmij
moją chwałę.

I teraz. Naturą niestworzoną Bóg jednoistotny stworzoną przyjął
ludzką naturę, ukształtowany w świętym Twoim łonie, Bogurodzico
zawsze Dziewico.

Pieśń 5

Hirmos: Bożą Twoją światłością, Dobry, od poranku czuwających
Tobie dusze oświeć miłością, modlę się, aby poznać Ciebie,
Słowo Boże, prawdziwego Boga, i wołam z ciemności grzechu.

Myśląc o naturze Bożej, będącej opatrznościową i zbawczą dla
wszystkich, Władco, o trójjaśniejącej jedności, do Ciebie wołamy
od poranka, prosząc o przebaczenie grzesznych upadków.

Ojcze niemający początku Boże, współbędący Synu i Duchu
Święty, umocnij jedyna Trójco Twoich śpiewaków i wybaw ich z
wszelkich pokus oraz smutków.

Chwała. Rządzący jaśnieniami łaski i ku łaskawości Twego
trójhipostatycznego Bóstwa zawsze kierując nas, Słońce Chwały,
uczyń nas uczestnikami królestwa Bożego.

I teraz. Teotokion: Ten, który wszystko nosi i zachowuje wszechmocną
swoją ręką, Słowo Boże niezmienne, zachowaj i ochroń
sławiących Ciebie, dla modlitw Twojej Rodzicielki Bożej Matki.

Pieśń 6

Hirmos: Morze życia wzburzone widząc przez burzę pokus przybiegam
do cichej Twej przystani i wołam do Ciebie: Wyprowadź ze zniszczenia
życie moje, wielce miłosierny.

Mądrości i Rozumie, Boża zasado trójświetlista śpiewakom Twoim
daj dobroć promieniami świetlistej Twojej łaskawości i wszystkich
uczyń godnymi oświecenia (dwa razy).

Chwała. Światłości nierozdzielna w naturze, trójjaśniejąca,
wszechmocna, niedostępna, oświeć serca tych, którzy z wiarą
sławią władzę Twoją i skieruj ich do Bożej miłości.

I teraz. Teotokion: W Tobie jawnie zamieszkał, zawsze Dziewico,
Wszechwładca i Pan wszystkich, i nauczał ludzi kłaniać się
jedynej postaci trójjaśniejącego Bóstwa.

Panie, zmiłuj się, trzy razy.

Katyzma poetycka, ton 6:

Prosomion: Spełniwszy.

Ojcze i Synu z Duchem Świętym, wejrzyj na nas, z wiarą
kłaniających się Tobie i z płomiennymi uczuciami sławiących
panowanie Twoje, Łaskawy, innego bowiem poza Tobą nie znamy, i
zawołaj do śpiewających Tobie: Ja jestem z wami i nikt przeciwko
wam.

Chwała, i teraz. Teotokion: Wejrzyj na nas przez wszystkich opiewana
Bogurodzico, zajaśniej oświeceniem omroczonych serc i oświeć
owczarnię Twoją, Przeczysta, wszystko bowiem, co zechcesz, to i
możesz jako Matka Stworzyciela Twego i zawołaj do modlących się do
Ciebie: Ja jestem z wami i nikt przeciwko wam.

Pieśń 7

Hirmos: Anioł uczynił piec rosę rodzącym dla sprawiedliwych
młodzieńców, Chaldejczyków zaś spalał z woli Bożej,
przekonując prześladowcę do zawołania: Błogosławiony jesteś,
Boże ojców naszych.

Mocną mi myśl urządź trójświetlista zarysami jedności, aby
chronić i zachować Boże przykazania Twoje i zawsze śpiewać Tobie
z wiarą: Błogosławiony jesteś, Boże ojców naszych.

Ty, w tożsamej naturze opiewany, niewypowiedziany jedyny Boże, Osób
zaś Trójcy nosząc liczbę, zachowaj wszystkich nas od różnorakich
pokus i kłopotów.

Chwała. Wspólną naturę i zawsze będącą sławimy, jedynego w
naturze Boga z cechami niepołączonymi hipostatycznymi, Trójco,
różne przeto okazując je w zarysie zawsze jednym.

I teraz. Teotokion: Bóg nadprzyrodzony w łonie Twoim, Przeczysta,
przyjął czystą naszą ludzką naturę i wszystkich nauczył
śpiewać: Błogosławiony jesteś, Boże ojców naszych.

Pieśń 8

Hirmos: Z płomienia sprawiedliwym rosę wytoczyłeś i ofiarę
sprawiedliwego wodą spaliłeś, wszystko bowiem czynisz, Chryste, co
tylko zechcesz, Ciebie wywyższamy na wieki.

Oczyszczenie grzechów szybko daj mi i wybawienie z żądz
różnorakich, Trójco współistotna, jedności trójhipostatyczna,
abym Ciebie sławił na wszystkie wieki.

Zwolennik miłosierdzia jest znany jako Bóg litościwy, nad
wszystkimi zmiłuj się, trójświetlista jedności, Trójco
najłaskawsza, sławiącymi Twoje wspaniałości.

Chwała. Ze Światłości zawsze będącego Ojca, Światłości
współzawsze będącej rodzi się Słowo, z Duchem pochodzącym ze
Światłości, z wiarą sławimy i wywyższamy na wieki.

I teraz. Teotokion: Lekarza ludziom zrodziłaś, Przeczysta,
wszechmocne Słowo, Chrystusa Boga, który wszystkich uleczył z
prarodzicielskiej rany, wywyższających Go na wieki.

Pieśń 9

Hirmos: Boga ludzie nie mogą widzieć, na Niego nie śmieją patrzeć
zastępy aniołów. Przez Ciebie, Najczystsza, objawiło się ludziom
Słowo wcielone, które wywyższając z wojskami niebios Ciebie
wysławiamy.

Chóry cherubinów, nie mogą patrzeć na piękno Chwały Twojej,
Władco, okrywają się skrzydłami nieustannie śpiewając
trójświętą pieśń i sławiąc trójhipostayczną Twojej Bożej
zasady jedyną władzę.

Twoje jaśnienia, Słońce Niezachodzące, daj sercom Twoich sług i
oświeć ich dusze, wybaw z licznych grzechów, jedyna wielce
miłosierna i trójhipostatyczna, i uczyń nas godnymi Twego
niezniszczalnego życia.

Chwała. Ty, która jesteś Światłością jednej czci i
trójsłoneczną, i stwórczą, Bóstwem będąc, oświeć z wiarą
śpiewających Tobie i wybaw z mrocznego zła, uczyń godnymi
świetlistych Twoich przybytków, jako najłaskawszy.

I teraz. Teotokion: Mądrze człowieka stworzył dawno temu Syn Twój,
Dziewico, i zniszczałego odnowił przez Ciebie, opiewana przez
wszystkich, i Bożej Światłości zorzą niezachodzącą wszystkich
napełnił, Ciebie Bogurodzico prawdziwie z wiarą sławiących.

Następnie trójpieśń Grzegorza Synaity: Zaprawdę godne to jest, i
ciąg dalszy.

W NIEDZIELĘ NA JUTRZNI,

po: Pan i Bóg, troparion zmartwychwstania: Anielskie moce na grobie
Twoim, dwa razy.

Chwała, i teraz: Twoją Matkę nazwałeś błogosławioną.

Po pierwszej recytacji Psałterza katyzmy poetyckie zmartwychwstania,
ton 6:

Przy otwartym grobie płaczącej otchłani Maria wołała do
apostołów, który się ukryli: Wyjdźcie, pracownicy winnicy,
ogłoście zmartwychwstania słowo: Zmartwychwstał Pan, dając
światu wielkie miłosierdzie.

Stichos: Powstań, Panie Boże mój, niech wzniesie się ręka Twoja,
nie zapominaj na zawsze o ubogich Twoich.

Panie, stojąc przy grobie Twoim Maria Magdalena płacząc wołała,
biorąc Ciebie za ogrodnika i mówiąc: Gdzież ukryłeś życie
wieczne? Gdzie położyłeś Tego, który siedzi na tronie
Cherubinów, albowiem strzegący Go ze strachu zmartwiali. Dajcie mi
mojego Pana, albo ze mną zawołajcie: Temu, który był pośród
umarłych i martwych wskrzesił, chwała Tobie.

Chwała, i teraz. Teotokion: Prorokuje Gedeon o poczęciu i zapowiada
Dawid zrodzenie Twoje, Bogurodzico, zstąpi bowiem jako deszcz na runo
Słowo w łono Twoje i wyrośnie bez nasienia, Ziemio Święta,
zbawienie światu, Chrystus Bóg nasz, Łaski Pełna.

Po drugiej recytacji Psałterza katyzmy poetyckie zmartwychwstania,
ton 6:

Życie spoczęło w grobie i pieczęć położono na kamieniu, jako
śpiącego Króla żołnierze strzegli Chrystusa i wrogów swoich
poraziwszy zmartwychwstał Chrystus.

Stichos: Wysławiać będę Ciebie, Panie, całym sercem moim, opowiem
wszystkie cuda Twoje.

Jonasz prorokuje o grobie Twoim i Symeon opowiada o Bożym
zmartwychwstaniu, nieśmiertelny Panie. Zstąpiłeś bowiem jako
martwy do grobu, który zniszczyłeś bramy otchłani.
Zmartwychwstałeś bowiem bez zniszczenia jako Władca na zbawienie
światu, Chryste Boże nasz, oświecając będących w ciemnościach.

Chwała, i teraz. Teotokion: Bogurodzico Dziewico, módl się do Syna
Twego, dobrowolnie przygwożdżonego do krzyża i powstałego z
martwych, Chrystusa Boga naszego, aby zbawił dusze nasze.

Po Nieskalanych hypakoe, ton 6:

Przez Twoją dobrowolną i życiodajną śmierć, Chryste, bramy
otchłani skruszyłeś jako Bóg, otworzyłeś nam bramy raju,
powstałeś z martwych i wybawiłeś ze zniszczenia życie nasze.

Także anabatmi, ton 6: Antyfona 1:

Na niebo oczy moje podnoszę, ku Tobie, Słowo, otocz mnie łaską i
będę żył dla Ciebie.

Zmiłuj się nad nami, uniżonymi, przygotowując Twoje potrzebne
naczynia, Słowo.

Chwała, i teraz. Święty Duch jest wszelką zbawczą przyczyną,
jeśli bowiem On godnie tchnie komuś, szybko podniesie myśli,
rozwinie, porwie z ziemi i postawi na wysokościach.

Antyfona 2:

Jeśli by Pan nie był z nami, każdy z nas uległby i został
pokonany przez wrażą moc. Zwyciężający bowiem zabiera nas od
wrogów naszych.

Oby dusza nasza nie była gryziona przez ich zęby jako pisklę,
Słowo: Biada mi, jakże mam uratować się przed wrogiem, gdy jestem
miłośnikiem grzechu.

Chwała, i teraz. Przez Świętego Ducha przebóstwienie wszystkich,
miłosierdzie, rozum, pokój i błogosławieństwo, współstwórcą
jest bowiem z Ojcem i Słowem.

Antyfona 3:

Mający nadzieję w Panu straszni są dla wrogów i dla wszystkich
dziwni, patrzą bowiem na wysokości.

Ku nieprawości rąk swoich, los sprawiedliwy, za opiekuna mając
Ciebie, Zbawco, nie wyciągaj.

Chwała, i teraz. Świętego Ducha władza na wszystkich, Jemu to
kłaniają się niebieskie zastępy, ze wszystkim, co oddycha na
ziemi.

Prokimenon, ton 6: Panie, wzbudź moc Twoją i przyjdź, aby nas
zbawić. Stichos: Pasterzu Izraela posłuchaj, Ty, który kierujesz
Józefem jak barankiem. Wszystko, co oddycha. Ewangelia
zmartwychwstania, Psalm 50.

Kanon ku czci zmartwychwstania. Ton 6:

Pieśń 1

Hirmos: Jak po suchym lądzie wędrował Izrael stopami po otchłani i
prześladowcę faraona widząc tonącego, wołał: Bogu zwycięską
pieśń śpiewajmy.

Stichos: Chwała, Panie, świętemu zmartwychwstaniu Twemu.

Rozpostartymi dłońmi na krzyżu wszelkie ojcowskie spełniłeś
zrządzenie, Łaskawy Jezusie, przeto zwycięską pieśń wszyscy
Tobie śpiewamy.

Ze strachem przystąpiła do Ciebie, zgodnie z prawem, niewolnica
śmierć, do Władcy życia, który daje nam nieskończone życie i
zmartwychwstania.

Teotokion: Swojego przyjąwszy Stwórcę, jak sam zechciał, z
nieznającego nasienia Twego łona, wcielającego się w sposób
przewyższający rozumienie, Czysta, zaprawdę okazałaś się
Władczynią stworzeń.

Inny kanon ku czci krzyża i zmartwychwstania.

Hirmos: Tego, który niegdyś pokrył falami morza prześladowcę
dręczyciela, pod ziemią ukryły dzieci zbawionych, ale my, jak
niegdyś dziewice, zaśpiewamy Panu, chwalebnie bowiem się
wysławił.

Przed sądem Piłata stoi, chociaż przed nieprawym sądem, jako
sądzony Sędzia i z ręki niesprawiedliwej po obliczu policzkowany
jest Bóg, przed którym drży ziemia i niebo.

Wyciągnąłeś, Boże, dłonie Twoje, Zbawco, na Twym przeczystym i
życiodajnym krzyżu, i zgromadziłeś narody ku poznaniu Ciebie,
Władco, kłaniające się Twemu chwalebnemu zmartwychwstaniu, Panie.

Teotokion: Stoi Najczystsza przy krzyżu Twoim, łez źródła
tocząc, Zbawco, i widząc krople krwi kapiące z boku Twego, Chryste,
sławi Twoje bezprzykładne miłosierdzie.

Inny kanon ku czci Bogurodzicy,

mający akrostych: Matko Boża, wielką daj mi łaskę

Hirmos jak w kanonie ku czci zmartwychwstania.

Ewa skosztowała w raju zakazanego owocu i sprowadziła klątwę, ale
ją rozwiązałaś, Czysta, rodząc Chrystusa, początek
błogosławieństw.

Któraś jak bisior z Bożej błyskawicy Chrystusa zrodziła, żądz
moich mgłę i grzechów podburzanie, Czysta, rozpędź
światłością Twojej światłości.

Jakub przewidując w Ciebie wcielonego, narodów oczekiwanie,
tajemniczo ujrzał swoimi rozumnymi oczyma Boga wybawiającego nas
przez Twoje pośrednictwo.

Syn Twój i Bóg przyszedł jako opuszczony książę z pokolenia
Judy, Przeczysta, i zaprawdę zakrólował nad krańcami ziemi jako
wódz.

Pieśń 3

Hirmos: Nie ma świętego jako Ty, Panie Boże mój, któryś
podniósł róg wiernych Twych, Łaskawy, i umocniłeś nas na opoce
wyznania Twego.

Widząc Boga krzyżowanego ciałem stworzenie okryło się lękiem,
lecz mocno było trzymane władczą dłonią dla nas ukrzyżowanego.

Śmiercią zniszczona śmierć leży bez oddechu, przeklęta, nie
zniosła bowiem dotknięcia Bożego, zostaje uśmiercona będąc
mocną i wszystkim dano zmartwychwstanie.

Teotokion: Boże Twoje zrodzenie, Czysta, przewyższa wszelki cud
porządku natury, Boga bowiem w nadprzyrodzony sposób poczęłaś w
łonie i zrodziwszy pozostajesz zawsze Dziewicą.

Inny kanon.

Hirmos: Ciebie, który na wodach zawiesiłeś całą ziemię,
stworzenie zobaczywszy na miejscu trupiej czaszki, zadrżało w
wielkim bólu, wołając: „Nie ma świętego poza Tobą, Panie!”

Będąc trzy dni w grobie wskrzesiłeś życiodajnym powstaniem Twoim
dawno zmarłych i uwolnieni od osądzenia radośnie weselą się,
wołając: Oto na zbawienie przyszedłeś, Panie.

Chwała Twemu powstaniu z martwych, Zbawco nasz, albowiem wybawiłeś
nas z otchłani zniszczenia i śmierci jako Wszechmocny, i śpiewając
wołamy: Nie ma świętego poza Tobą, Panie, Przyjacielu człowieka.

Teotokion: Kiedyś z Ciebie zrodzonego widziała przebitego
włócznią, przebite zostało serce Twoje, Najświętsza,
Najnieskalańsza, i z lękiem mówiłaś: Czym Tobie, Dziecię,
odpłacił najbardziej nieprawy naród.

Inny kanon.

Hirmos jak w kanonie ku czci zmartwychwstania.

Zniszczalne i śmiertelne moje ciało, najczcigodniejsza Matko Boga, w
łonie Matki w niewypowiedziany sposób przyjąwszy, Dobry,
pozbawiłeś je zniszczalności, wiecznie je ze sobą złączywszy.

Widząc, Dziewico, wcielonego w Ciebie Pana, lękiem otoczyły się
zastępy anielskie i jako Matkę Boga niemilknącymi pieśniami Ciebie
uwielbiają.

Prorok Daniel przeraził się widząc Ciebie jako rozumną górę, z
której kamień bez pomocy ręki zostaje odsieczony i demonów
świątynie zburzy do fundamentów, Matko Boża.

Ludzkie słowo, ani też język, nie może Ciebie, Dziewico, godnie
wysławić, w Ciebie bowiem, Przeczysta, bez nasienia zechciał
wcielić się Dawca życia, Chrystus.

Pieśń 4

Hirmos: Chrystus moją mocą, Bóg i Pan, śpiewa i głosi Boży
Kościół, i z czystym sercem weseli się w Panu.

Jesteś, Chryste, zakwitłym drzewem prawdziwego życia, krzyż bowiem
został ustawiony i napojony krwią i wodą z niezniszczalnego Twego
boku, aby nam wyrosło życie.

Na próżno wąż fałszywie proponuje mi przebóstwienie, Chrystus
bowiem, łaskawca ludzkiej natury, teraz bez przeszkód ścieżkę
życia mi otworzy.

Teotokion: Albowiem zaprawdę dla będących na ziemi i na niebie
tajemne, niezbadane i niezgłębione jest Twoje, Bogurodzico, zawsze
Dziewico, zrodzenie Boga.

Inny kanon.

Hirmos: Habakuk widząc Twoje na krzyżu boskie uniżenie, w lęku
zawołał: „Ty, dobry, zrzuciłeś władzę książąt ciemności,
zstąpiwszy do będących w otchłani jako Wszechmocny”.

Czcigodny krzyż Twój czcimy i gwoździe, Chryste, i świętą
włócznię z gąbką, a także koronę cierniową, przez które
zostaliśmy wybawieni od zniszczenia otchłani.

Grób przyjął Ciebie, Zbawco, martwego, za nas w nim złożonego,
ale w żaden sposób nie może, Słowo, utrzymać Ciebie, jako Bóg
zmartwychwstałeś bowiem, zbawiając nasz rodzaj.

Teotokion: Rodzicielko Boga, zawsze Dziewico, któraś zrodziła
ludziom Zbawcę Chrystusa, od bied i mąk wybaw nas, przybiegających
z wiarą pod Twoją Bożą opiekę.

Inny kanon.

Hirmos jak w kanonie ku czci zmartwychwstania.

Opiewamy Ciebie, Przeczysta, jako najnieskalańszą, gdyż dzięki
Tobie zostaliśmy zbawieni i pobożnie śpiewając wołamy:
Błogosławionaś, która Boga zrodziła, zawsze Dziewica.

Zrodziłaś, Dziewico, pozostającym w ciemnościach życia
Światłość niezachodzącą, ciałem jaśniejąca,
najbłogosławieńsza, i śpiewającym Tobie radość wytoczyłaś,
zawsze Dziewico.

Łaska zakwitła, Zakon ustaje przez Ciebie, Najświętsza, Ty bowiem,
Czysta, zrodziłaś Pana dającego nam odpuszczenie, zawsze Dziewico.

Martwym uczyniło mnie spożycie w ogrodzie, życia zaś drzewo,
które z Ciebie objawiło się, Przeczysta, wskrzesi mnie i ustanowi
dziedzicem rajskiej słodyczy.

Pieśń 5

Hirmos: Bożą Twoją światłością, Dobry, od poranku czuwających
Tobie dusze oświeć miłością, modlę się, aby poznać Ciebie,
Słowo Boże, prawdziwego Boga, i wołam z ciemności grzechu.

Obecnie ustępują Cherubini i płomienny oręż odwraca się ode
mnie, Władco, widząc Ciebie, Słowo Boże, prawdziwego Boga, który
łotrowi otworzył drogę do raju.

Już nie lękam się, Władco Chryste, powrotu do ziemi, Ty bowiem
zabrałeś mnie, zapomnianego, z ziemi, ze względu na wielkie Twoje
miłosierdzie, ku wysokościom niezniszczalności, przez
zmartwychwstanie Twoje.

Teotokion: Zbaw tych, którzy Ciebie, dobra Władczyni świata, z
duszy wyznają jako Bogurodzicę, w Tobie bowiem mamy niezwyciężone
orędownictwo, prawdziwą Rodzicielkę Boga.

Inny kanon.

Hirmos: Izajasz zobaczywszy niezachodzącą światłość Twego
boskiego objawienia, Chryste, będącego dla nas z Twego
miłosierdzia, wstał wcześnie o poranku i wołał: Powstaną martwi
i zmartwychwstaną będący w grobach, i wszyscy zrodzeni z ziemi
rozradują się.

Nasz Prarodzic przez spożycie w Edenie z drzewa oszukany popełznął
ku zniszczalności gdyż nie posłuchał, najlepszy Panie, przykazania
Twego, ale poprzez krzyż znowu przywróciłeś go do pierwotnego
piękna, będąc posłusznym Ojcu, Zbawco.

Przez Twoją śmierć, Dobry, została zniszczona władza śmierci,
wytoczone zostało nam źródło życia i dana nieśmiertelność,
przeto pogrzebowi Twemu i zmartwychwstaniu z wiarą kłaniamy się,
przez nie bowiem jako Bóg cały świat oświeciłeś.

Stauroteotokion: Mieszkający na niebiosach Stwórca wszystkich, Pan,
w niewypowiedziany sposób wcielił się w Twoje łono wysławiając
Ciebie jako przewyższającą niebiosa i bardziej świętą niż
niematerialne zastępy, przeto teraz my na ziemi Ciebie wysławiamy.

Inny kanon.

Hirmos jak w kanonie ku czci zmartwychwstania.

Czystością zajaśniawszy stałaś się Bożym mieszkaniem Władcy,
Chwalebna. Ty bowiem jedyna byłaś Matką Boga i w swoich objęciach
jako Dzieciątko nosiłaś Go.

Pełna piękna duchowego, najpiękniejsza Twoja dusza, Oblubienicą
byłaś Bożą, zapieczętowaną dziewictwem, Czysta, i
światłością czystości świat oświeciłaś.

Niechaj płacze zgromadzenie nieprawych, nie głoszących Ciebie
jawnie czystą Matką Boga, Tyś bowiem stała się dla nas bramą
Bożej światłości rozpędzając ciemności grzechu.

Pieśń 6

Hirmos: Morze życia wzburzone widząc przez burzę pokus przybiegam
do cichej Twej przystani i wołam do Ciebie: Wyprowadź ze zniszczenia
życie moje, wielce miłosierny.

Krzyżowany gwoździami, Władco, zniszczyłeś rzuconą na nas
klątwę, włócznią zaś w bok przebity podarłeś spis grzechów
Adama i świat wyzwoliłeś.

Adam oszustwem chytrym zwiedziony upadł w przepaść otchłani,
jednakże to Bóg z natury i miłosierny zstąpił, aby go odszukać i
na ramię wziąwszy, wskrzesił go wraz ze sobą.

Teotokion: Przeczysta Władczyni, któraś zrodziła ludziom Władcę
Pana, utul żądz moich niestałość i zło, ciszę dając memu
sercu.

Inny kanon.

Hirmos: Połknięty został, ale nie był utrzymany we wnętrzu
wieloryba Jonasz, bowiem nosząc Twój obraz, cierpiącego i dającego
się pogrzebać, wyszedł ze zwierza jak z pałacu i wołał do
straży przy Twym grobie: Wy, którzy trzymacie się fałszywych
bogów, utraciliście samo Miłosierdzie.

Zabójcą Chrystusa i zabójcą proroków był żydowski tłum, skoro
bowiem dawno temu prawdy istotnej tajemniczych promieni nie ulękli
się zabić, tak i teraz Pana, którego oni wtedy głosili, zabili
kierowani zawiścią, ale Jego zabicie jest dla nas życiem.

Złożony zostałeś, ale nieutrzymany w grobie, Władco, chociaż
bowiem dobrowolnie zakosztowałeś śmierci, Słowo, to jednak
zmartwychwstałeś jako Bóg nieśmiertelny, podnosząc więźniów
będących w otchłani i radość niewiastom w miejsce poprzedniego
smutku znowu dałeś.

Teotokion: Bez czci i nędzna wydała się Twoja cielesna postać,
bardziej niż innych ludzi, w czasie męki bowiem istotą Bóstwa
piękny dobrocią okazałeś się Dawidowi, a Czysta mówi: Berłem
Twego królestwa zetrzyj moc wrogów, o Synu mój i Boże, powstań z
grobu.

Inny kanon.

Hirmos jak w kanonie ku czci zmartwychwstania.

Wielki wśród proroków Mojżesz opisał Ciebie jako arkę i ołtarz,
świecznik i złotą wazę, obrazowo oznaczając tym wcielenie w
Ciebie Najwyższego, Matko Dziewico.

Zniszczona zostaje śmierć i zlikwidowane osądzenie Adama, o
Władczyni! Przywieram do Owocu Twego, życie bowiem zrodziłaś,
wybawiając od zniszczenia śpiewających Tobie.

Zakon zaniemógł i mrok przechodzi obok, ponad rozum i sens objawiona
mi zostaje łaska, zrodzenie z Ciebie Boga i Zbawiciela, Dziewico w
wielu wysławiana pieśniach.

Kontakion, ton 6: Życiodajną dłonią wszystkich zmarłych z
mrocznych głębin Dawca życia wskrzesił, Chrystus Bóg,
zmartwychwstanie dając rodzajowi ludzkiemu, jest bowiem Zbawicielem,
Zmartwychwstaniem, Życiem i Bogiem wszystkich.

Ikos: Krzyż i pogrzeb Twój, Dawco życia, opiewamy wierni, i
kłaniamy się, albowiem związałeś otchłań, Nieśmiertelny, jako
Bóg Wszechmocny i martwych wskrzesiłeś, bramy śmierci skruszyłeś
i władzę otchłani zniosłeś jako Bóg. Przeto my, zrodzeni z
ziemi, wysławiamy Ciebie z miłością, Zmartwychwstałego, który
zniósł wrogie panowanie, zgubne dla wszystkich, i wskrzesił
wszystkich w Ciebie wierzących, wybawiając świat od strzał węża
i wrogiego oszustwa jako Bóg wszystkich.

Pieśń 7

Hirmos: Anioł uczynił piec rosę rodzącym dla sprawiedliwych
młodzieńców, Chaldejczyków zaś spalał z woli Bożej,
przekonując prześladowcę do zawołania: Błogosławiony jesteś,
Boże ojców naszych.

Płacząc z powodu Twoje męki słońce przyodziało się w ciemność
i pośród dnia na całej ziemi, Władco, światłość pociemniała,
wołając: Błogosławiony jesteś, Boże ojców naszych.

Otchłań przyoblekła się, Chryste, w światłość przez
zstąpienie Twoje, Praojciec zaś radością przepełniony pojawił
się ciesząc i weseląc się, i zawołał: Błogosławiony jesteś,
Boże ojców naszych.

Teotokion: Przez Ciebie, Matko Dziewico, jasna światłość
zajaśniała całej ziemi, Ty bowiem zrodziłaś Stwórcę wszystkich,
Boga. Błagaj Go, Najczystsza, aby nam, wiernym, zesłał wielkie
miłosierdzie.

Inny kanon.

Hirmos: Niewypowiedziany cud! Ten, który w piecu zachował od ognia
pobożnych młodzieńców, w grobie składany jest bez oddechu,
martwy, dla zbawienia nas, śpiewających: „Wybawicielu Boże,
błogosławiony jesteś!”

O jakże to przedziwny obraz! Ten, który Izrael wybawił z niewoli
faraona, z własnej swej woli zostaje przezeń ukrzyżowany i niszczy
okowy grzechów. Jemu to z wiarą śpiewamy: Wybawicielu Boże,
błogosławiony jesteś.

Dzieci wielce nieprawych Ciebie, Zbawcę, ukrzyżowały na miejscu
Czaszki, a Ty połamałeś bramy miedziane i okowy na zbawienie nas,
wołających: Wybawicielu Boże, błogosławiony jesteś.

Teotokion: Ty, któraś zrodziła dawnej Ewy wyzwolenie z klątwy,
Dziewico czysta, uwalniasz Adama. Przeto wraz z aniołami Ciebie i
Syna Twego opiewamy i śpiewamy: Wybawicielu Boże, błogosławiony
jesteś.

Inny kanon.

Hirmos jak w kanonie ku czci zmartwychwstania.

Trzech młodzieńców piec nie spalił, obrazując w ten sposób
zrodzenie Twoje, Boży bowiem płomień Ciebie nie spalił, wcieliwszy
się w Ciebie, i wszystkich nauczył wołać: Błogosławiony jesteś,
Boże ojców naszych.

Błogosławią Ciebie krańce ziemi, Najczystsza Matko, jak to
wyprorokowałaś, i oświeceni pełnymi światłości promieniami
Twymi, i łaską, śpiewamy: Błogosławiony jesteś, Boże ojców
naszych.

Zgubne zęby wpił we mnie wąż pełen zła, jednak skruszył je
Twój Syn, Matko Boża, dając mi moc wołania: Błogosławiony
jesteś, Boże ojców naszych.

Oczyszczeniem natury Ty jesteś, jedyna błogosławiona przez Boga, w
swych ramionach nosiłaś bowiem Boga siedzącego na skrzydłach
Cherubinów: Błogosławiony jesteś, Boże ojców naszych.

Pieśń 8

Hirmos: Z płomienia sprawiedliwym rosę wytoczyłeś i ofiarę
sprawiedliwego wodą spaliłeś, wszystko bowiem czynisz, Chryste, co
tylko zechcesz, Ciebie wywyższamy na wieki.

Naród żydowski dawno temu zabijający proroków teraz zawiść
uczyniła Bogobójczym, Ciebie na krzyżu podnosząc, Słowo Boże,
które wywyższamy na wszystkie wieki.

Nie porzuciłeś kręgu niebieskiego i zstąpiłeś do otchłani
całego podnosząc leżącego na gnojowisku człowieka, Chryste,
Ciebie wywyższającego na wszystkie wieki.

Teotokion: Ze światłości poczęłaś Dawcę Światłości, Słowo,
i zrodziwszy w niewypowiedziany sposób wysławiłaś się. Duch Boży
bowiem zamieszkał w Tobie, Córko, przeto śpiewamy Tobie na
wszystkie wieki.

Inny kanon.

Hirmos: Zadrżało z lęku niebo i zatrzęsły się fundamenty ziemi.
Oto bowiem ze zmarłymi został policzony i w cudzym złożony małym
grobie, Ten, który mieszka na wysokościach. Jego to błogosławcie
młodzieńcy, wysławiajcie kapłani, ludzie wywyższajcie na
wszystkie wieki!

Uląkł się wszystkich słuch, że Najwyższy dobrowolnie przyjdzie
na ziemię, moc otchłani zniszczy krzyżem i pogrzebem, i podźwignie
wszystkich wołających: Dzieci błogosławcie, kapłani śpiewajcie,
ludzie wywyższajcie Go na wszystkie wieki.

Ustaje męka otchłani i jej królestwo zostaje poniżone, na krzyżu
bowiem podniesionym na ziemi nad wszystkimi Bóg niszczy jej potęgę.
Jego to dzieci błogosławcie, kapłani śpiewajcie, ludzie
wywyższajcie na wszystkie wieki.

O niewypowiedziana Twoja, Chryste, przyjaźń do człowieka i
niewypowiedziane łaski! Widząc bowiem mnie ginącego w ciemnicy
otchłani, męki przecierpiawszy wybawiłeś. Przeto błogosławimy
Ciebie, wszystkich Władcę, i wywyższamy na wszystkie wieki.

Inny kanon.

Hirmos jak w kanonie ku czci zmartwychwstania.

W pozłoconej szacie, jako Królową, Syn Twój oświeciwszy zorzą
Ducha Ciebie po prawicy swojej postawi, Przeczysta, Jego to
wywyższamy na wszystkie wieki.

Ten, który jednym pragnieniem stworzył świat, przyjął ciało z
przeczystego łona Twego z wysoka chcąc je odnowić: Jego to
wywyższamy na wszystkie wieki.

Zjednoczywszy Słowo z ciałem, byłaś Bożym mieszkaniem,
Przeczysta, zajaśniawszy jawnie światłością dziewictwa, przeto
opiewamy Ciebie na wszystkie wieki.

Płonący złoty świecznik przedstawiał Ciebie, któraś w
niewypowiedziany sposób przyjęła nieprzystępną Światłość,
rozumem swoim wszystko oświecając, przeto Ciebie, Czysta, opiewamy
na wszystkie wieki.

Śpiewamy także Pieśń Bogurodzicy: Uwielbia dusza moja, Pana, ze
stichosem: Czcigodniejszą od Cherubinów.

Pieśń 9

Hirmos: Boga ludzie nie mogą widzieć, na Niego nie śmieją patrzeć
zastępy aniołów. Przez Ciebie, Najczystsza, objawiło się ludziom
Słowo wcielone, które wywyższając z wojskami niebios Ciebie
wysławiamy.

Pozostając wolnym od cierpień, Słowo Boże, ciałem stałeś się
wspólny cierpieniom, ale od cierpień uwolniłeś człowieka
cierpiąc, Zbawco nasz, jedyny bowiem jesteś niecierpiętliwy i
Wszechmocny.

Przyjąwszy zniszczenie śmierci ciało Twoje zachowałeś wolnym od
zniszczenia, Twoja zaś życiodajna i Boża dusza, Władco, w
otchłani nie była opuszczona, ale powstałeś jak ze snu i nas
podźwignąłeś.

Triadikon: Boga Ojca, Syna współprzedwiecznego, wszyscy ludzie
ustami czystymi sławimy, czcimy moc niewypowiedzianego i
najsławniejszego Ducha Najświętszego, jedna bowiem jest wszechmocna
Trójca nierozdzielna.

Inny kanon.

Hirmos: Nie płacz nade Mną, Matko, widząc w grobie Syna, którego w
łonie poczęłaś bez nasienia, powstanę bowiem i wysławię się, i
jako Bóg wyniosę w chwale tych, którzy nieustannie w wierze i
miłości Ciebie wywyższają.

Chociaż i do grobu zstąpiłeś jako martwy, Dawco życia, to
otchłani moc skruszyłeś, Chryste, podniosłeś ze sobą martwych,
których ona pochłonęła i zmartwychwstanie jako Bóg dałeś
wszystkim z wiarą i miłością Ciebie wywyższających.

Niech się raduje stworzenie i niech rozkwita jak krynica, Chrystus
bowiem z martwych powstał jako Bóg. Zawołajmy więc: Gdzież teraz,
śmierci, oścień Twój? Gdzież twoje, otchłani, zwycięstwo?
Rzucił Ciebie na ziemię Ten, który podniósł nasz róg, jako
wielce miłosierny.

Stauroteotokion: Nosisz wszystko noszącego i trzymasz jako
Dzieciątko na rękach, a On wybawia nas z ręki walczącego wroga,
Przeczysta Władczyni, i widzisz na drzewie krzyża podnoszonego,
który nas podnosi z jamy złości.

Inny kanon.

Hirmos jak w kanonie ku czci zmartwychwstania.

Gwiazda z Jakuba jaśniejąc promieniami Bóstwa przez Ciebie,
Najczystsza, zajaśniała trzymanym w ciemnościach, Chrystus Bóg,
Słowo wcielone, przez które jesteśmy oświeceni i z zastępami
niebios Ciebie wysławiamy.

Umocniwszy się Twoją mocą i łaską gorliwie z serca pieśń Tobie
układam, a Ty przyjąwszy ją, Dziewico czysta, daj łaskę Twoją
wielce świetlistą z niezniszczalnych skarbnic Bożych,
Błogosławiona.

Utkawszy ciało okazałaś się jawnie mieszkaniem Bóstwa, w którym
szatę ciała utkało Słowo, Bosko uczyniwszy moją postać, w
którą przyoblekł się Zbawca wszystkich Ciebie wywyższających,
czysta Dziewico.

Martwi teraz radują się zmartwychwstaniem przez Twoje
niewypowiedziane i niedoścignione zrodzenie, Bogurodzico najczystsza,
Życie bowiem w Tobie przyoblekło się w ciało, wszystkim
zajaśniało i zniszczyło śmiertelną zniszczalność.

Po katabasji mała ektenia. Także: Święty Pan Bóg nasz.
Eksapostilarion jutrzni.

Do psalmów pochwalnych dodajemy stichery ku czci zmartwychwstania,
ton 6:

Stichos: Wypełnij na nich wyrok zapisany, chwała ta będzie dla
wszystkich świętych Jego.

Krzyż Twój, Panie, jest życiem i zmartwychwstaniem dla ludu Twego i
w nim mając nadzieję Tobie, zmartwychwstałemu Bogu naszemu
śpiewamy: Zmiłuj się nad nami.

Stichos: Chwalcie Boga w świątyni Jego, chwalcie Go na firmamencie
mocy Jego.

Pogrzeb Twój, Władco, raj otworzył rodzajowi ludzkiemu i od
zniszczenia wybawieni Tobie, zmartwychwstałemu Bogu naszemu,
śpiewamy: Zmiłuj się nad nami.

Stichos: Chwalcie Go dla mocy Jego, chwalcie Go dla wielkiego
majestatu Jego.

Z Ojcem i Duchem Chrystusa wywyższamy, z martwych powstałego, i do
Niego wołamy: Ty jesteś naszym życiem i zmartwychwstaniem, zmiłuj
się nad nami.

Stichos: Chwalcie Go dźwiękiem trąby, chwalcie Go na harfie i
gęślach.

Trzeciego dnia, Chryste, powstałeś z grobu, jak jest napisane,
podnosząc naszego Praojca. Przeto rodzaj ludzki sławi Ciebie i
wyśpiewuje Twoje zmartwychwstanie.

Inne stichery Anatoliosa, ton 6:

Stichos: Chwalcie Go bębnem i tańcem, chwalcie Go na strunach i
flecie.

Panie, wielka i budząca bojaźń jest tajemnica zmartwychwstania
Twego, tak bowiem wyszedłeś z grobu jak oblubieniec z komnaty
weselnej, śmiercią zniszczywszy śmierć, aby uwolnić Adama. Przeto
na niebiosach aniołowie weselą się i na ziemi ludzie wysławiają
okazaną nam łaskawość Twoją, Przyjacielu człowieka.

Stichos: Chwalcie Go na cymbałach dźwięcznych, chwalcie Go na
cymbałach gromkich. Wszystko, co oddycha, niechaj chwali Pana.

O nieprawi Żydzi, gdzież są pieczęcie i srebrniki, które
daliście żołnierzom? Skarb nie został ukradziony, ale
zmartwychwstał jako możny. Sami zaś zawstydźcie się, że
odrzuciliście Chrystusa, Króla Chwały, który cierpiał i został
pogrzebany, i powstał z martwych, Jemu to pokłońmy się.

Stichos: Powstań, Panie Boże mój, niech wzniesie się ręka Twoja,
nie zapominaj na zawsze o ubogich Twoich.

W zapieczętowanym grobie jakże dokonano kradzieży, o Żydzi?
Postawiliście straże i położyliście pieczęcie, lecz przez
zamknięte drzwi przeszedł Pan. Albo uznacie Go za martwego, albo
pokłońcie się Jemu jako Bogu, śpiewając z nami: Chwała, Panie,
krzyżowi Twemu i zmartwychwstaniu Twemu.

Stichos: Wysławiać będę Ciebie, Panie, całym sercem moim, opowiem
wszystkie cuda Twoje.

Niewiasty z wonnościami płacząc przyszły do Twego grobu, który
przyjął Życie, i niosąc mirrę pragnęły namaścić przeczyste
ciało Twoje. Znalazły zaś pełnego światłości anioła,
siedzącego na kamieniu i do nich mówiącego, i głoszącego:
Dlaczego opłakujecie Tego, który z boku wytoczył światu życie?
Dlaczego jako martwego szukacie w grobie Nieśmiertelnego? Raczej
idźcie ogłosić uczniom Jego chwalebne zmartwychwstanie, radość
dla całego świata, którym i nas oświeciwszy, Zbawco, daj
oczyszczenie i wielkie miłosierdzie.

Chwała, stichera Ewangelii. I teraz. Teotokion: Błogosławiona
jesteś. Wielka doksologia.

Także troparion zmartwychwstania:

Powstałeś z grobu i więzy rozerwałeś otchłani, zniszczyłeś
osądzenie śmierci, Panie, wszystkich wybawiłeś z sieci wroga,
zjawiłeś się Apostołom Twoim i posłałeś ich, aby głosili, i
przez Nich pokój dałeś światu, jedyny wielce Miłosierny.

Ektenie i rozesłanie.

W niedzielę na Liturgii Błogosławieństwa. Ton 6:

Stichos: Błogosławieni miłosierni, albowiem oni miłosierdzia
dostąpią.

Pamiętaj o mnie, Boże Zbawco mój, gdy przyjdziesz w królestwie
Twoim, i zbaw mnie jako jedyny Przyjaciel człowieka.

Stichos: Błogosławieni czystego serca, albowiem oni Boga ujrzą.

Adama oszukanego drzewem znowu drzewem krzyża zbawiłeś i łotra
wołającego: Pamiętaj o mnie, Panie, w królestwie Twoim.

Stichos: Błogosławieni czyniący pokój, albowiem oni synami Bożymi
będą nazwani.

Skruszywszy bramy otchłani i wrzeciądze, Dawca życia wskrzesił
wszystkich wołających, Zbawco: Chwała powstaniu Twemu.

Stichos: Błogosławieni prześladowani dla sprawiedliwości, albowiem
ich jest królestwo niebieskie.

Pamiętaj o nas, który śmierć zniewoliłeś pogrzebem Twoim i
zmartwychwstaniem Twoim radością wszystko napełniłeś jako
łaskawy.

Stichos: Błogosławieni jesteście, gdy złorzeczą wam i
prześladują was, i mówią wiele złego kłamliwie przeciwko wam, ze
względu na moje imię.

Niewiasty z wonnościami przyszły do grobu i usłyszały anioła
wołającego: Chrystus zmartwychwstał, który wszystko oświecił.

Stichos: Radujcie się i weselcie, albowiem zapłata wasza obfita jest
w niebiosach.

Na drzewie krzyża przygwożdżonemu, który wybawił świat z
oszustwa, zgodnie wszyscy Chrystusowi zaśpiewajmy.

Chwała. Triadikon: Ojca i Syna wysławmy, i Ducha Świętego,
mówiąc: Trójco Święta, zbaw dusze nasze.

I teraz. Teotokion: Niewypowiedzianie w czasach ostatecznych
poczęłaś i zrodziłaś Stwórcę swego, Dziewico, wybawiaj
sławiących Ciebie.

Prokimenon, ton 6: Zbaw, Panie, lud swój, i pobłogosław dziedzictwo
Twoje. Stichos: Do Ciebie, Panie, wołam, Boże mój, nie odpowiadaj
mi milczeniem.

Alleluja: Kto mieszka pod opieką Najwyższego, w cieniu Boga
niebieskiego przebywać będzie. Stichos: Rzecze Panu: Wspomożycielem
moim jesteś i ucieczką moją, Bogiem moim, i mam w Nim nadzieję.


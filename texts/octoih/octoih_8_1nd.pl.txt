TON 8

W SOBOTĘ WIECZOREM NA MAŁYCH NIESZPORACH,

do Panie, wołam do Ciebie dodajemy trzy stichery zmartwychwstania,
ton 8:

Stichos: Od straży porannej do nocy, od straży porannej niech Izrael
ma nadzieję w Panu.

Wieczorną pieśń i duchową służbę Tobie, Chryste, przynosimy,
albowiem zechciałeś zmiłować się nad nami zmartwychwstaniem.

Panie, Panie, nie odrzucaj nas od Twego oblicza, ale zechciej
zmiłować się nad nami zmartwychwstaniem.

Raduj się święty Syjonie, matko Kościołów, przybytku Boga, Tyś
bowiem pierwszy przyjął odpuszczenie grzechów przez
zmartwychwstanie.

Chwała, i teraz. Teotokion dogmatikon, ton 8:

Jakże wysławimy Ciebie, Bogurodzico? Jakże wyśpiewamy,
Błogosławiono, niezbadaną tajemnicę Twego zrodzenia? Stwórca
bowiem wieków i Twórca naszej natury obraz swój łaską otoczywszy,
samego siebie doprowadził do niezgłębionego wyniszczenia. On,
będący w niematerialnym łonie Ojca, zamieszkał w łonie Twoim,
Czysta, i prawdziwie stał się ciałem, z Ciebie, nie znającej
małżeństwa, przyszedł więc Ten, który ze swej natury jest
Bogiem. Przeto kłaniamy się Jemu, Bogu doskonałemu i doskonałemu
człowiekowi, Jemu w dwóch naturach, obie bowiem natury są w Nim
zaprawdę. Podwójne głosimy wszystkie Jego cechy naturalne według
dwóch natur, dwie ma wole i dwa działania. Współistotny bowiem
Bogu Ojcu samowładnie pragnie i działa jako Bóg. Współistotny
jest także i nam, samowładnie pragnie i działa jako człowiek. Do
niego módl się, Czysta, Błogosławiona, aby zbawił dusze nasze.

Także: Pogodna światłości. Następnie prokimenon Pan zakrólował,
w majestat jest obleczony. Stichos: Obleczony jest Pan, przepasany
potęgą. Także: Pozwól, Panie, w wieczór ten.

Kapłan nie mówi ektenii, lecz śpiewamy sticherę zmartwychwstania,
ton 8:

Wstąpiłeś na krzyż, Jezu, który zstąpiłeś niebios.
Przyszedłeś bowiem na śmierć, Życie nieśmiertelne, do będących
w ciemnościach Światłość prawdziwa, do upadłych zmartwychwstanie
wszystkich, nasze oświecenie i Zbawco nasz, chwała Tobie.

Także teotokiony prosomiony trzy, ton 8:

Prosomion: O przesławny cud!

Stichos: Wspomnę imię Twoje w każdym pokoleniu i pokoleniu.

Raduj się, chwalebna Bogurodzico, raduj się, źródło toczące
życie dla wiernych. Raduj się, wszystkich Władczyni i
błogosławiona Pani stworzeń. Raduj się, Najczystsza,
Najchwalebniejsza. Raduj się, Nieskalana. Raduj się, pałacu, raduj
się Boski przybytku. Raduj się, Czysta. Raduj się, Matko Dziewico.
Raduj się, Oblubienico Boża.

Stichos: Posłuchaj, córko, spójrz i nakłoń ucha Twego.

Raduj się, przeczysta Matko Boża. Raduj się, wiernych nadziejo.
Raduj się, świata oczyszczenie. Raduj się, z bólów uwalniająca
sługi Twoje. Raduj się, ludzi pociecho życiodajna. Raduj się,
murze obronny. Raduj się, kolumno przyzywających Ciebie. Raduj się,
przybytku Boga i góro święta.

Stichos: Możni narodu będą błagać przed obliczem Twoim.

Raduj się, Bogurodzico, Matko Chrystusa. Raduj się, jedyna Nadziejo,
ludzi obrono. Raduj się, ucieczko. Raduj się, świetlisty
świeczniku Światłości. Raduj się, uświęcona świeco. Raduj się
pałacu. Raduj się, raju. Raduj się, przybytku Boga. Raduj się,
źródło toczące wody przybiegającym do Ciebie.

Chwała, i teraz. Teotokion dogmatikon:

Ten, którego niebo nie może ogarnąć, Dziewico Bogurodzico, w
łonie Twoim wygodnie się pomieścił i pozostałaś czystą, dla
słów jest to niewypowiedziane, niczym dziewictwa nie skalawszy. Ty
bowiem jedyna wśród niewiast byłaś Matką i Dziewicą, i Ty,
Przeczysta, jedyna karmiłaś Syna, Dawcę życia, i w swoich
objęciach nosiłaś niezasypiające oko. Nie porzucił jednak łona
Ojca i przedwiecznie w nim trwa, na wysokościach Bóg z aniołami, na
ziemi z Ciebie pośród ludzi, wszędzie w sposób niewypowiedziany.
Módl się do Niego, Najświętsza Władczyni, abyśmy zostali
zbawieni, którzy prawowiernie Ciebie wyznajemy jako czystą
Bogurodzicę.

Także: Teraz pozwalasz odejść. Trisagion. Po: Ojcze nasz, troparion
zmartwychwstania. Chwała, i teraz. Teotokion według tonu i
rozesłanie.

W SOBOTĘ NA WIELKICH NIESZPORACH,

do Panie, wołam do Ciebie dodajemy dziesięć sticher i śpiewamy
stichery zmartwychwstania, ton 8:

Stichos: Wyprowadź z ciemnicy duszę moją, abym wysławiał imię
Twoje.

Wieczorną pieśń i duchową służbę Tobie, Chryste, przynosimy,
albowiem zechciałeś zmiłować się nad nami zmartwychwstaniem.

Stichos: Sprawiedliwi oczekują mnie, aż Ty dasz mi odpłatę.

Panie, Panie, nie odrzucaj nas od Twego oblicza, ale zechciej
zmiłować się nad nami zmartwychwstaniem.

Stichos: Z głębokości wołam do Ciebie, Panie, Panie, usłysz głos
mój.

Raduj się święty Syjonie, matko Kościołów, przybytku Boga, Tyś
bowiem pierwszy przyjął odpuszczenie grzechów przez
zmartwychwstanie.

Inne stichery Anatoliosa, ton 8:

Stichos: Niech uszy Twoje będą uważne na głos modlitwy mojej.

Słowo Boga, zrodzone przed wiekami, w czasach ostatecznych
dobrowolnie wcieliło się w nieznającą małżeństwa, przecierpiał
śmiertelne ukrzyżowanie i dawno temu uśmierconego człowieka
zbawił swoim zmartwychwstaniem.

Stichos: Jeżeli będziesz pamiętać o nieprawościach, Panie, Panie,
któż się ostoi? Ale u Ciebie jest oczyszczenie.

Sławimy, Chryste, Twoje powstanie z martwych, przez któreś uwolnił
ród Adama z cierpień otchłani i dał światu jako Bóg życie
wieczne i wielkie miłosierdzie.

Stichos: Dla imienia Twego cierpiałem Panie, cierpiała dusza moja
dla słowa Twego, dusza moja ma nadzieję w Panu.

Chwała Tobie, Chryste Zbawco, Synu Boży Jednorodzony,
przygwożdżony do krzyża i powstały z grobu trzeciego dnia.

Stichos: Od straży porannej do nocy, od straży porannej niech Izrael
ma nadzieję w Panu.

Sławimy Ciebie, Panie, który dobrowolnie dla nas przecierpiałeś
krzyż i kłaniamy się Tobie, Wszechmocny Zbawco. Nie odrzucaj nas od
Twego Oblicza, lecz usłysz i zbaw nas zmartwychwstaniem Twoim,
Przyjacielu człowieka.

Inne stichery ku czci Bogurodzicy, autorstwa Pawła z Amorium, ton 4:

Prosomion: Jako mężni.

Stichos: Albowiem u Pana jest zmiłowanie i wielkie u Niego
wybawienie, On sam wybawi Izraela ze wszystkich nieprawości jego.

Anielskie chóry Ciebie, Matko Boża, sławią, bowiem Boga
zrodziłaś, Przeczysta, który jest zawsze współistotny Ojcu i
Duchowi, i anielskie zastępy powołał z niebytu swoim pragnieniem.
Módl się do Niego, aby zbawił i oświecił dusze tych, którzy
Ciebie prawowiernie jako Bogurodzicę wysławiamy.

Stichos: Chwalcie Pana wszystkie narody, wysławiajcie Go wszyscy
ludzie.

Modlę się i przypadam do Ciebie jako do źródła uświęcenia,
szczerozłotej arki oświecanej duchem Bożym. Oddaną żądzy i
przeklętą duszę moją oświeć, Bogurodzico, wybawiając mnie z
gorzkiej męki biesowskiej i pokazując mi drogę zbawienia bez
żadnych zgorszeń.

Stichos: Albowiem miłosierdzie Jego umocnione jest nad nami i prawda
Pańska trwa na wieki.

Kiedy ustawione zostaną trony i otwarte księgi, czyny oskarżone, i
każdy stanie obciążony i obnażony, cały drżąc z obawy przed
gniewem Boga i Jego sprawiedliwym osądzeniem, wtedy oszczędź mnie,
Władczyni, godnego wszelkiej męki, i wyrwij z wszelkiego sądu.

Chwała, i teraz. Teotokion: Król niebieski z przyjaźni do
człowieka pojawił się na ziemi i żył z ludami. Od Dziewicy bowiem
czystej otrzymał ciało i z Niej przyszedł na ziemię. Jeden jest
Syn, różny co do natur, ale nie co do Hipostazy. Przeto głosimy,
że On jest zaprawdę doskonałym Bogiem i doskonałym człowiekiem,
Chrystus, nasz Bóg, do którego módl się, Matko Oblubienico
Dziewicza, aby zmiłował się nad duszami naszymi.

Wejście. Pogodna światłości. Prokimenon dnia: Pan zakrólował, i
ciąg dalszy jak zwykle.

Na stichownie stichery zmartwychwstania, ton 8:

Wstąpiłeś na krzyż, Jezu, który zstąpiłeś z niebios.
Przyszedłeś bowiem na śmierć, Życie nieśmiertelne, do będących
w ciemnościach Światłość prawdziwa, do upadłych zmartwychwstanie
wszystkich, nasze oświecenie i Zbawco nasz, chwała Tobie.

Także inne stichery według alfabetu:

Stichos: Pan zakrólował, w majestat jest obleczony. Obleczony jest
Pan, przepasany potęgą.

Sławimy Chrystusa powstałego z martwych, duszę bowiem i ciało
przyjąwszy, cierpienia od niej odciął, gdy bowiem przeczystą
duszą swoją zstąpił do otchłani, wtedy zniewolił otchłań. W
grobie zaś zniszczenia nie doznało święte ciało Zbawiciela dusz
naszych.

Stichos: A świat, który umocnił, nie zachwieje się.

W psalmach i pieśniach sławimy, Chryste, Twoje powstanie z martwych,
przez które uwolniłeś nas od cierpień otchłani i jako Bóg
zesłałeś życie wieczne i wielkie miłosierdzie.

Stichos: Domowi Twemu, Panie, przystoi świętość po wszystkie dni.

O niedościgniony Władco wszystkich, Stwórco niebios i ziemi, który
cierpiąc na krzyżu mnie wytoczyłeś niecierpiętliwość. Pogrzeb
zaś przyjąwszy i zmartwychwstawszy w chwale, wskrzesiłeś Adama
wszechmocną ręką. Chwała Twemu zmartwychwstaniu trzeciego dnia,
przez które dałeś nam życie wieczne i oczyszczenie grzechów jako
jedyny Łaskawy.

Chwała, i teraz. Teotokion: Oblubienico dziewicza, któraś Boga w
niewypowiedziany sposób poczęła w ciele, Matko Boga Najwyższego,
przyjmij modlitwy sług Twoich, Najczystsza, wszystkim dając
oczyszczenie grzechów. Teraz przyjmując nasze modlitwy módl się o
zbawienie nas wszystkich.

Także: Teraz pozwalasz odejść. Trisagion. Po: Ojcze nasz:

Troparion zmartwychwstania, ton 8:

Z wysokości zstąpiłeś, Łaskawco, przyjąłeś pogrzeb na trzy
dni, aby nas uwolnić od cierpień, życie i zmartwychwstanie nasze,
Panie, chwała Tobie.

Chwała, i teraz. Teotokion: Ty, który dla nas zrodziłeś się z
Dziewicy i ukrzyżowanie przecierpiałeś, Dobry, śmiercią
zrzuciwszy śmierć i zmartwychwstanie objawiłeś jako Bóg, nie
gardź tymi, których stworzyłeś ręką Twoją. Okaż Twoją
przyjaźń do człowieka, Miłosierny, przyjmij Tę, która zrodziła
Ciebie, Bogurodzicę, modlącą się za nami, i zbaw, Zbawco nasz,
ludzi, którzy stracili wszelką nadzieję.

W SOBOTĘ NA POWIECZERZU,

Kanon modlitewny do Najświętszej Bogurodzicy. Ton 8.

Pieśń 1

Hirmos: Śpiewajmy Panu, który przeprowadził lud swój przez
Czerwone Morze, jako jedyny chwalebnie się wysławił.

Stichos: Najświętsza Bogurodzico, wybaw nas.

Przyjdźcie w tajemnicy, bracia, przynieśmy świętej Bogurodzicy
nową pieśń, od początku dzisiaj wysławiając Jej wspaniałości.

Dawno temu wizją Bożą oświecony został rozum Mojżesza, poznawszy
wyraźnie Twoje wspaniałe nadprzyrodzone poczęcie, czysta Dziewico,
okazane mu w krzewie gorejącym.

Chwała. Tobie przedkładam czyny serca i wygłaszam przyjemne słowa,
blisko będąc Bożego wspomożenia opieki, Władcy Chrystusowi Ciebie
okazawszy.

I teraz. Nakłoń ku mnie ucho Twoje, Czysta, z wiarą prawosławną w
cieniu oblicza Twego z czcigodną miłością do Ciebie
przybiegającemu i z bojaźnią kłaniającemu się, usłysz mój
głos modlitewny.

Pieśń 3

Hirmos: Ty jesteś umocnieniem przybiegających do Ciebie, Panie, Ty
jesteś światłością omroczonych i Tobie śpiewa duch mój.

Dawno temu drabina patriarchy Ciebie przedstawiała, Nieskalana,
okazała bowiem anielskie zstąpienie Boże ku nam, Boże zstąpienie
do łona Twego.

Weseli się pokolenie Judy, jak przepowiedział Jakub z pokolenia tego
wyrośnie zbawienie, Jezus Chrystus, którego Ty rodząc wysławiłaś
się, Przeczysta.

Chwała. Zrozpaczony z powodu grzechów Ciebie znalazłem jako
ucieczkę zbawienia, przeczysta Bogurodzico, Nadziejo nasza i pomocy,
przeto skieruj mnie do pokuty.

I teraz. Mam Ciebie blisko Władcy, przesławna Władczyni, księgę
czynów moich z wiarą złożyłem na Ciebie, nie zaniechaj ulitować
się nade mną.

Pieśń 4

Hirmos: Prorok w Bogu ujrzał, że z góry ocienionej, z jedynej
Bogurodzicy chcesz się wcielić, Słowo, i z bojaźnią sławił Moc
Twoją.

Ty jako naszyjnikiem złotym przybrana Oblubienica Ojca łaskę
przyjąwszy upiększyłaś się pięknem dziewictwa i okazałaś się
Matką Syna Bożego.

Ciebie, prawdziwy Syjon, Chrystus Słowo zechciał wybrać sobie jako
Boże mieszkanie, jako jedyną wybrał Ciebie, Bogurodzico, na
odnowienie całego świata.

Chwała. Raduj się, piękny pałacu Słowa, dziewicza komnato Króla.
Raduj się, chwało wszystkich bezcielesnych. Raduj się, pomocy
ludziom.

I teraz. Oddalający się od Boga giną, odrzucający ikony Syna
Twego, Matko Boża Dziewico Bogurodzico, przez które zbawiają się
czczący Ciebie.

Pieśń 5

Hirmos: Mrok duszy mojej rozpędź Dawco Światłości, Chryste Boże,
który rozpędziłeś pierwotną ciemność otchłani i daj mi
światłość przykazań Twoich, Słowo, abym czuwając od poranku
sławił Ciebie.

Zszedłszy się z Bożym Gabrielem z wiarą zawołajmy do Bogurodzicy:
Raduj się, Dziewico święta, Łaski Pełna, Pan z Tobą, który ze
względu na Ciebie zniszczył smutek i dał radość.

Przeczyste Twoje łono Gedeon ujrzał, Dziewico czysta, na które jak
deszcz zstąpiwszy Słowo wcieliło się z Ducha Bożego, będąc
nierozłącznym z Bóstwem Ojca.

Chwała. Orędowniczką świata i wspomożycielką grzesznych ludzi
jesteś, Bogurodzico Dziewico, z wiarą i miłością przybiegającym
do Ciebie, zbawcza odmiano i rozwiązanie grzechów naszych.

I teraz. Bez nasienia zrodziłaś będącego przed wszystkim
stworzeniem Syna Ojca, niemającego początku i będącego poza
czasem, z Ducha Bożego Bogurodzico czysta, którego ikonę widząc
wszyscy ją czcimy.

Pieśń 6

Hirmos: Przyjmij mnie, Przyjacielu człowieka, ogarniętego przez
liczne grzechy i przypadającego do zmiłowań Twoich, jak proroka
Pańskiego, i zbaw mnie.

Ciebie, będącą zwierciadłem dziewictwa i czystym mieszkaniem
Bóstwa w pieśniach wysławiamy, Dziewico nieznająca małżeństwa.

Bóg bezboleśnie wcielił się w łono Twoje, Oblubienico Boża, co
budzi lęk, jak w nowym rulonie napisany palcem Ojca.

Chwała. Jako oczyszczenie mamy opiekę Twoją, znaną nadzieję i
wspomożenie, Dziewico czysta, nie zawstydzaj sług Twoich,
Władczyni.

I teraz. Nieustanny szał żądz orędownictwem Twoim, Oblubienico
Boża, zatrzymaj w ciszy i skieruj nas ku spokojnej przystani.

Także: Panie, zmiłuj się, trzy razy. Chwała, i teraz.

Katyzma poetycka, ton 8:

Tobie, walecznej Hetmance, zwycięską wdzięczności pieśń, z
niewoli wyswobodzeni słudzy Twoi, niesiemy Ci, Bogurodzico. Ty,
która posiadasz moc niezwyciężoną, od wszelkich nieszczęść
wybaw nas, byśmy do Ciebie wołali: Raduj się, Oblubienico
Dziewicza.

Pieśń 7

Hirmos: Zstąpienia Bożego niegdyś ogień powstydził się w
Babilonie, przeto młodzieńcy w piecu tańczyli radosnymi nogami jak
na łące i radując się śpiewali: Błogosławiony jesteś, Boże
ojców naszych.

Okazałaś się orędowniczką naszej radości, Dziewico, i łaski
przynosząc koronę z miłości, „Raduj się” wołamy do Ciebie,
błogosławiona, czysta, sławiąc Ciebie.

Jesteś ocienioną świętą górą Bożą, górą otoczoną
obłokami, Nieskalana, górą pełną szczytów przez Boże
jaśnienie, górą w której zechciał zamieszkać Bóg.

Chwała. Łaska Twoja zwycięża grzech, macierzyńską bowiem odwagę
i wolę masz, i rozwiązujesz grzechy modlitwami Twoimi, spełniając
wszelkie pragnienia.

I teraz. Z Trójcy zrodziłaś Jednego, Bogurodzico, będącego bez
zmiany przez zjednoczenie z ciałem, mającego dwie natury, którego
ikonę widząc czcimy.

Pieśń 8

Hirmos: Na górze świętej wysławieniem w krzewie ognistym
Mojżeszowi tajemnicę Dziewicy objawiającemu, Panu śpiewajcie i
wywyższajcie na wszystkie wieki.

Jako kadzielnica Bożego węgla zostałaś okazana prorokowi, grzechy
odmieniająca, Bogurodzico Dziewico, Matko Boga naszego.

Daniel ujrzał Ciebie jako górę ogromną, Bogurodzico Dziewico, w
której czcigodny kamień Chrystus przyoblekł się w ciało i
zrzucił bożków świątynie oszustwa.

Chwała. Wielki wieloryb szuka jak mnie pożreć, zrozpaczonego z
powodu okropnego grzechu i żądz moich, lecz uprzedź i wybaw sługę
Twego, Władczyni.

I teraz. Bóg wszystkiego przez Ciebie rozmawiał z człowiekiem
przyjąwszy postać sługi, którego obraz w Pismach czcimy.

Pieśń 9

Hirmos: Zaprawdę wyznajemy Ciebie jako Bogurodzicę, przez Ciebie
zbawieni, Dziewico czysta, z bezcielesnymi chórami Ciebie
uwielbiając.

Mądry opiewa Ciebie w pieśniach jako ogród zamknięty, Dziewico
Bogurodzico, i źródło zapieczętowane Duchem Bożym, przeto jako
ogród życia wciela się w Ciebie Chrystus.

Opisując Twoje niewypowiedziane zrodzenie prorok ujrzał Ciebie jako
zapieczętowaną księgę, której tajemnicy wcielenia Boga i
zrodzenia Twego nikt nie wypowie.

Chwała. Do Ciebie w rozrzewnieniu duszy modlimy się wszyscy, nie
pogardzaj modlitwami naszymi, Władczyni, lecz bądź nam
pobłażliwą opieką i modlitwę naszą usłysz.

I teraz. Przypadam do Twojej ikony i Syna Twego, i tych którzy
wątpią w ich czczenie jako fałsz Manesa odrzucam, Bogurodzico
Dziewico, przeto prawosławne pieśni układam dla Ciebie.

Także: Zaprawdę godne to jest, i pokłon. Po: Ojcze nasz, kontakion,
ciąg dalszy jak zwykle i rozesłanie.

W SOBOTĘ O PÓŁNOCY,

Kanon do Najświętszej i Życiodajnej Trójcy,

mający akrostych: Trójco jedyna, zbaw mnie, Twego sługę. Poemat
Mitrofana. Ton 8:

Pieśń 1

Hirmos: Faraona prześladowcę na rydwanach pogrążyła niegdyś w
morzu laska Mojżesza, na krzyża znak poraziwszy i rozdzieliwszy
morze, uciekający zaś pieszo Izrael zbawiła, który zaśpiewał
Bogu pieśń.

Stichos: Najświętsza Trójco, Boże nasz, chwała Tobie.

Trójsłoneczny Królu i Stwórco, Opatrzności wszystkich i łaskawy
jedyny, z natury będący i jedyny mający chwałę Bóstwa,
przypadamy do jedynego Boga, pieśń trójświętą śpiewając.

Boże mocy i proroctwa, którego z wysoka poznawszy, Bożą naturę
jedyną sławimy, zawsze będącą, współniemającą początku w
Trzech Osobach, Ojca i Syna, i Ducha, wszechmocnych i
współdziałających.

Abraham został wtajemniczony w tajemnice Boże, gdy dawno temu
wszystkich Boga i Pana przyjął w Trzech Hipostazach radując się, i
Trzech Hipostaz Bożą władzę jedną poznał.

Teotokion: Nieznając małżeństwa Chrystusa zrodziłaś, który ze
względu na nas przyjął niezmienioną naszą naturę, Przeczysta, i
jest w dwóch naturach, módl się do Niego ustawicznie, aby dał mi
odpuszczenie grzechów i wybawienie z pokus.

Pieśń 3

Hirmos: Ty, któryś na początku niebiosa myślą swą umocnił i
ziemię założył na wodach, Chryste, umocnij mnie na opoce
Kościoła, albowiem nie ma świętego poza Tobą, jedyny Przyjacielu
człowieka.

Ciebie niedostępnego Boga i Króla Chwały na tronie wzniosłym
Izajasz zobaczył, którego cherubini i serafini sławią nieustannymi
pieśniami, jedynego Trójhipostatycznego.

Jedyne z Ojca jako z rozumu zrodzone Słowo i Ducha pochodzącego w
niewypowiedziany sposób, według myśli każdego i nauk Pisma
osiągnęliśmy, jedynego Boga Trójsłonecznego czcimy.

Niezrodzony Ojciec ze swej natury rodzi jaśnienie niezniszczalnego
Syna, Światłość ze Światłości, a pochodzenie zakłada
Światłość Ducha, wszystko czyniącą i jednej czci.

Teotokion: Okazałaś się czystą świątynią, Dziewico Matko Mario,
całego wszechmocnego i mądrego Chrystusa godnie poczęłaś i
nosiłaś, którego uczyń miłosiernym dla mnie, macierzyńskimi
Twoimi modlitwami.

Panie, zmiłuj się, trzy razy.

Także katyzma poetycka, ton 8:

Prosomion: Nakazane tajemnie.

Trójsłonecznej i czcigodnej zasady Bożej Moc teraz wysławmy,
wierni, albowiem znakiem powołała wszystkie istoty, chóry anielskie
i niższe hierarchie kościelne, aby wołały: Święty, Święty,
Święty jesteś Boże najłaskawszy, chwała i śpiew władzy Twojej.

Chwała, i teraz. Teotokion: Ty, która niezmiennego Boga zrodziłaś,
moje serce zmienione przez grzech, lenistwo i ataki oszustwa, umocnij
Łaskawa macierzyńskimi modlitwami Twoimi, abym i ja z wiarą
sławił Ciebie, Bogurodzico Mario, zmiłuj się nad owczarnią
Twoją, którą nabyłaś, Nieskalana.

Pieśń 4

Hirmos: Tyś moją mocą, Panie, Tyś i moją siłą, Tyś moim
Bogiem, Tyś moją radością, nie porzuciłeś łona Ojca i
nawiedziłeś naszą nędzę. Przeto z prorokiem Habakukiem wołam do
Ciebie: Chwała mocy Twojej, Przyjacielu człowieka.

Wschodem okazałaś się Bóstwa dla będących w ciemnościach,
całą rozpędziłaś mroczną noc żądz i zajaśniało Słońce
Sprawiedliwości, przeto w naturze jedno i trójjaśniejące w Osobach
Bóstwo zawsze sławimy śpiewając.

Opiewanego przez serafinów my zniszczalnymi ustami sławimy jednego i
trositego Pana Chwały, w naturze i w Hipostazach, śpiewając: O
Królu wszystkich, Twoim sługom daj rozlicznych grzechów
przebaczenie.

Podtrzymująca wszystko co istnieje niewidzialna, szczodra, łaskawa,
przyjazna człowiekowi Trójca Święta, zasada Boża, nie zapomnij o
mnie, Twoim słudze, do końca sama nie zapominaj o przymierzu z
Twoimi sługami, z niewypowiedzianego miłosierdzia.

Teotokion: Piękną Ciebie, Najczystsza, jedyną znalazł od wieków
piękno Jakuba i nieznające początku Słowo wcieliło się w Ciebie
ze względu na łaskawość, odnowiło ludzką naturę, do którego
módl się nieustannie, abym został wybawiony ze wszelkiej troski.

Pieśń 5

Hirmos: Całego odrzuciłeś mnie od oblicza Twego, Światłości
Niezachodząca, i okryła mnie, nieszczęsnego, obca ciemność, ale
proszę Cię, nawróć mnie i skieruj ku światłości drogi
przykazań Twoich.

Współbędące zawsze Trzy Osoby sławimy, jednego zaś Pana, Ciebie
Boża Istoto dzieląc prosto i jednocząc, i z wiarą wołamy: Boże
nasz, Trójco Święta, sługi Twoje wybaw z trosk.

Płaczę bardzo z niemocy myśli mojej, nie chcąc cierpię
niedobrowolną zaiste zmianę, przeto wołam: Życiodajna Trójco
Święta, umieść mnie wśród stojących po dobrej stronie.

Mnie obciążonego drzemką grzechu i porywanego w sen śmierci, jako
przyjazna człowiekowi, najłaskawsza i najmiłosierniejsza zasado
Boża, Trójco Święta, ulituj się i podnieś mnie.

Teotokion: Matko Dziewico, przeczysta, nieskalana, Łaski Pełna,
Twoimi modlitwami Syna i Boga Twego, i Pana uczyń miłosiernym dla
mnie i szybko wybaw sługę Twego z grzechów z żądz.

Pieśń 6

Hirmos: Oczyść mnie, Zbawco, wielkie są bowiem nieprawości moje i
wyprowadź z głębi zła, błagam, do Ciebie bowiem zawołałem i
usłyszałeś mnie, Boże zbawienia mego.

Naśladując zastępy niebieskich rozumów, jedyna wszystkich Trójco
nadprzyrodzona, trójświętymi pieśniami Ciebie wysławiamy
zniszczalnymi naszymi ustami.

Ty, który na obraz Twój człowieka stworzyłeś i z niebytu wszystko
mądrze powołałeś, Boże trójhipostatyczny, kłaniam się Tobie,
czczę, śpiewam i wielbię Ciebie.

Wszechwładny Boże i jedyny nieopisany, zamieszkaj we mnie z
niewypowiedzianego miłosierdzia, trójsłoneczny Władco, i oświeć
mnie, daj mądrość jako Łaskawy.

Teotokion: Okazałaś się świątynią nieogarnionego Boga,
Przeczysta, okaż także mnie Jego świątynią, Bożej łaski,
przeczysta Władczyni, modlitwami Twoimi i zachowaj nienaruszonego.

Panie, zmiłuj się, trzy razy.

Katyzma poetycka, ton 8:

Prosomion: Nakazane tajemnie.

Ojca niemającego początku, Syna współniemającego początku i
Ducha Bożego zaiste opiewajmy, wierni, niepoplątana, niezmienną
Trójcę prostą, świętą i złączoną opiewamy z aniołami:
Święty jesteś Ojcze, Synu z Duchem Najświętszym i Czcigodnym,
zmiłuj się nad stworzonymi przez Ciebie na obraz Twój, Władco.

Chwała, i teraz. Teotokion: Dzięki składamy Tobie zawsze,
Bogurodzico czysta i wielbiona, opiewając zrodzenie Twoje, Łaski
Pełna, wołając nieustannie: Wybaw nas, Dziewico
najmiłosierniejsza, jako dobra w czasie próby, aby sługi Twoje nie
zostały zawstydzone.

Pieśń 7

Hirmos: Zstąpienia Bożego niegdyś ogień powstydził się w
Babilonie, przeto młodzieńcy w piecu tańczyli radosnymi nogami jak
na łące i radując się śpiewali: Błogosławiony jesteś, Boże
ojców naszych.

Mądrością niewypowiedzianą Twoją i otchłanią łaskawości okaż
nade mną, sługą Twoim, zmiłowanie i teraz, jak i dawniej wybaw ze
złości, grzechów i żądz, Trójco jedyna Boże (dwa razy).

Rozum niezrodzony Ojciec i Słowo zrodzone przez Niego, i Duch Boży w
niedościgniony sposób pochodzący, Boża jedna zasado
trójsłoneczna, śpiewam Tobie: Błogosławiony Bóg ojców naszych.

Teotokion: Uśmiercony zostałem, Przeczysta, napojony jadem
grzechów, przybiegam do Ciebie z wiarą, która zrodziłaś
przywódcę życia, Twoimi modlitwami sługę Twego ożyw i wybaw z
pokus oraz żądz, jedyna Czysta.

Pieśń 8

Hirmos: Siedmiokroć rozpalił piec chaldejski prześladowca z
wrogości dla pobożnych, mocą zaś lepszą zbawieni widząc to, do
Stwórcy i Wybawiciela wołali: Dzieci błogosławcie, kapłani
zaśpiewajcie, ludzie wywyższajcie na wszystkie wieki.

Światłością jesteś niezachodzącą, trójjaśniejącą i
trójsłoneczną, jedna zasado, samowładna, najprostsza, Bóg
nieosiągalny i samowładny Pan, teraz ciemne i omroczone serce moje
oświeć i okaż mnie jaśniejącego świetliście, śpiewającego
Tobie i wysławiającego na wszystkie wieki.

Najświętszymi skrzydłami Boży serafini oblicza i nogi pobożnie
zakrywają nie mogąc znieść Chwały niezgłębionej Twojej dobroci,
zasado Boża, jedna zasado, Trójco Najświętsza, przeto i my
odważamy się śpiewać Tobie i wysławiać z wiarą na wieki.

Niemająca początku zasado panowania, wszechmocna i najłaskawsza,
najdoskonalsza, najmiłosierniejsza, nieopisana, przyczyna wszystkiego
stwórcza, zawsze będąca, opatrznościowa i zbawcza dla wszystkich,
jedna w naturze i troista w Osobach, wysławiam Ciebie, Boże mój, z
wiarą na wieki.

Teotokion: Na ziemi zajaśniało Niezachodzące Słońce przez
narodzenie z Ciebie dziewicze, przeczysta Władczyni, i wybawiło
ludzi z mrocznej ciemności bożków, przeto i teraz mnie Boże tejże
zasady promieniami oświeć i zachowaj sługę Twego.

Pieśń 9

Hirmos: Ulękło się tego niebo i ziemi zadziwiły się krańce,
albowiem Bóg objawił się ludziom w ciele i łono Twoje większe
było od nieba, przeto Ciebie, Bogurodzico, chóry aniołów i ludzi
wywyższają.

Wszystkimi rządząca i wszystko dokonująca niemająca początku
Istoto, pozaczasowa, życiodajna, łaskawa, przyjazna dla człowieka,
dobra, jednej władzy Trójca, Ciebie teraz wysławiam prosząc o
przebaczenie grzechów, pokój dla świata i jednomyślność dla
Kościołów (dwa razy).

Jedno panowanie i trójjaśnienie, jedna Boża zasada trójsłoneczna,
wspaniale przyjmij Twoich śpiewaków i wybaw z grzechów, pokus i
okropieństw, szybko daj pokój z przyjaźni do człowieka i jedność
Kościoła.

Teotokion: W łonie dziewiczym zamieszkałeś Chryste Zbawco mój i
okazałeś się światu Twojemu w naturach Boskiej i ludzkiej,
niezmienionych i niepoplątanych zaiste, i obiecałeś zawsze być ze
sługami Twoimi, przeto modlitwami Twoimi, Bogurodzico, daj pokój
całej owczarni Twojej.

Następnie stichosy Grzegorza Synaity: Zaprawdę godne to jest, i
ciąg dalszy.

W NIEDZIELĘ NA JUTRZNI,

po: Pan i Bóg, troparion zmartwychwstania: Z wysokości zstąpiłeś,
dwa razy. Chwała, i teraz. Teotokion: Ty, który dla nas zrodziłeś
się z Dziewicy. Także zwykła recytacja Psałterza.

Po pierwszej recytacji Psałterza katyzmy poetyckie ku czci
zmartwychwstania, ton 8:

Powstałeś z martwych, Życie wszystkich, i jaśniejący anioł
zawołał do niewiast: Przestańcie płakać, głoście apostołom i
wołajcie śpiewając, albowiem zmartwychwstał Chrystus Bóg, który
zechciał jako Bóg zbawić rodzaj ludzki.

Stichos: Powstań, Panie Boże mój, niech wzniesie się ręka Twoja,
nie zapominaj na zawsze o ubogich Twoich.

Powstawszy zaprawdę z grobu, nakazałeś sprawiedliwym niewiastom
głosić Apostołom zmartwychwstanie, jak i jest napisane, a szybki
Piotr stanął przed grobem i widząc w nim światłość uląkł
się. Przeto zobaczywszy całuny, a nie Boże ciało w nich leżące,
z wiarą zawołał: Chwała Tobie, Chryste Boże, albowiem zbawiasz
wszystkich, Zbawco nasz, jesteś bowiem jasnością Ojca.

Chwała, i teraz. Teotokion: Opiewajmy bramę niebios i arkę,
najświętszą górę, świetlisty obłok, niebieską drabinę,
duchowy raj, Ewy wybawienie, ziemi całej wielki skarb, albowiem w
Niej stałeś się dla świata odpuszczeniem dawnych grzechów. Przeto
zawołajmy do Ciebie: Módl się do Syna Twego i Boga, aby dał
odpuszczenie grzechów pobożnie kłaniającym się świętemu
zrodzeniu Twemu.

Po drugiej recytacji Psałterza katyzmy poetyckie ku czci
zmartwychwstania, ton 8:

Zbawco, ludzie opieczętowali Twój grób, anioł odsunął kamień od
wejścia, niewiasty widziały powstałego z martwych i one głosiły
uczniom Twoim na Syjonie, albowiem zmartwychwstałeś, Życie
wszystkich, i rozwiązałeś więzy śmierci: Panie, chwała Tobie.

Stichos: Wysławiać będę Ciebie, Panie, całym sercem moim, opowiem
wszystkie cuda Twoje.

Pogrzebalną mirrę przyniosły niewiasty i usłyszały z grobu
anielski głos: Przestańcie płakać i zamiast bólu przyjmijcie
radość, zawołajcie śpiewając: Oto zmartwychwstał Pan, który
jako Bóg zachciał zbawić rodzaj ludzki.

Chwała, i teraz. Teotokion, który śpiewamy stojąc, z bojaźnią i
pobożnie:

Tobą raduje się, Łaski Pełna, wszelkie stworzenie, aniołów
chóry i ludzki ród. O święta świątynio i raju duchowy,
dziewictwa chlubo, w Ciebie wcielił się Bóg i Dziecięciem był
przedwieczny Bóg nasz. Wnętrzności bowiem Twoje tronem uczynił i
łono Twoje większym było od nieba. Tobą raduje się, Łaski
Pełna, wszelkie stworzenie.

Hypakoe, ton 8: Niewiasty z wonnościami stojąc przed grobem Dawcy
życia szukały pośród martwych nieśmiertelnego Boga i przyjąwszy
od anioła zwiastowaną radość, głosiły Apostołom: Oto
zmartwychwstał Chrystus Bóg, dając światu wielkie miłosierdzie.

Anabatmi, ton 8:

Antyfona 1:

Od młodości mojej wróg mnie kusi, słodyczą pali mnie, a ja mając
w Tobie nadzieję, Panie, zwyciężam go.

Nienawidzący Syjonu niech będą jako trawa jeszcze przed wyrwaniem,
gdyż Chrystus Bóg zniszczy ich w męczarniach.

Chwała, i teraz. Świętemu Duchowi, którym wszystko żyje,
światłości ze światłości, wielkiemu Bogu, śpiewajmy Jemu, Ojcu
i Słowu.

Antyfona 2:

Serce moje niechaj okryje się bojaźnią Twoją i pokornie rozważa,
abym wywyższając się nie odpadł od Ciebie, Szczodry.

Ci, którzy mają nadzieję w Panu, nie ulękną się wtedy, gdy
wszyscy będą sądzeni i męczeni.

Chwała, i teraz. Przez Świętego Ducha każdy, kto rzeczy Boże
widzi i prorokuje, czyni najwyższe cuda, śpiewając w Trzech Osobach
jedynemu Bogu. Chociaż bowiem i potrójnie jaśnieje, jednej natury
jest Bóstwo.

Antyfona 3:

Wzywam Ciebie, Panie, zważ, nakłoń dla mnie ucha Twego gdy wołam,
i oczyść, zanim mnie stąd zabierzesz.

Do swojej matki ziemi odchodzi każdy, znowu jest rozwiązany,
przyjąwszy męki lub cześć świętych.

Chwała, i teraz. Przez Świętego Ducha teologia, jedność
Trójświęta, Ojciec bowiem bez początku, z Niego rodzi się Syn
Przedwieczny i Duch współtronujący, z Nimi tożsamy w naturze, od
Ojca jaśniejący.

Antyfona 4:

Cóż teraz jest dobre lub cóż jest piękne? Aby bracia żyli razem,
takim bowiem Pan obiecał życie wieczne.

Z natury swojej, która zdobi krynice traw, nakazuje, że nie należy
o nic się troszczyć.

Chwała, i teraz. Przez Ducha Świętego, jasności przyczyną
utrzymywany jest świat cały. Bóg bowiem Duch jest Ojcu i Synowi
współistotny i współpanujący.

Prokimenon, ton 8: Pan zakrólował na wieki, Bóg twój, Syjonie z
pokolenia na pokolenie. Stichos: Chwal, duszo moja, Pana, będę
chwalić Pana w życiu moim. Wszystko, co oddycha, Ewangelia
zmartwychwstania. Zmartwychwstanie Chrystusa zobaczywszy. Psalm 50.

Kanon ku czci zmartwychwstania. Ton 8:

Pieśń 1

Hirmos: Faraona prześladowcę na rydwanach pogrążyła niegdyś w
morzu laska Mojżesza, na krzyża znak poraziwszy i rozdzieliwszy
morze, uciekający zaś pieszo Izrael zbawiła, który zaśpiewał
Bogu pieśń.

Stichos: Chwała, Panie, świętemu zmartwychwstaniu Twemu.

Jakże nie dziwić się wszechmocnemu Bóstwu Chrystusa? Z cierpień
bowiem tocząc wszystkim wiernym niecierpiętliwość i
niezniszczalność, z boku zaś świętego źródło
nieśmiertelności kapiące, a z grobu życie zawsze będące.

Anioł godny Boga teraz zjawił się niewiastom, nosząc świetliste
obrazy naturalnej niematerialnej czystości i głosząc światłość
zmartwychwstania: Zmartwychwstał Pan!

Teotokion: Rzeczy sławne mówią o Tobie w pokoleniach i pokoleniach,
Boga Słowo bowiem w łonie ogarnęłaś, czystą zaś pozostając,
Bogurodzico Mario. Przeto wszyscy Ciebie czcimy, po Bogu opiekunkę
naszą.

Kanon ku czci krzyża i zmartwychwstania.

Hirmos: Wodę przeszedł jak suchy ląd i egipskiego zła uniknął,
przeto Izraelita wołał: Wybawicielowi i Bogu naszemu śpiewajmy.

Rozwarły się bramy boleści i przerazili się odźwierni otchłani
widząc, że w głębię otchłani zstąpił Ten, który na
wysokościach całą przewyższa naturę.

Zadziwiły się chóry anielskie widząc na tronie ojcowskim
posadzoną upadłą ludzką naturę, zamkniętą w otchłaniach ziemi.

Teotokion: Ciebie, Oblubienico Dziewicza, Matko, nieustannie sławią
chóry anielskie i ludzkie, Stwórcę bowiem wszystkich jako
Dzieciątko nosiłaś w swoich objęciach.

Kanon ku czci Bogurodzicy.

Hirmos: Śpiewajmy Panu, który przeprowadził lud swój przez
Czerwone Morze, jako jedyny chwalebnie się wysławił.

Przeczysta Bogurodzico, Ty zrodziłaś w sposób przekraczający
naturę zawsze będące wcielone Słowo Boże, przeto śpiewamy Tobie.

Dziewica rodzi Chrystusa, winną latorośl, Życionośnego Pana,
który toczy dla całego świata krople słodyczy zbawienia.

Bogurodzico, ród Adama podniesiony przez Ciebie do przewyższającego
rozum szczęścia, godnie Ciebie sławi.

Katabasja: Otworzę me usta i napełnię się duchem, i słowo powiem
Królowej Matce, i świetliście zatryumfuję, i wyśpiewam, radując
się, Jej wejście do świątyni.

Pieśń 3

Hirmos: Ty, któryś na początku niebiosa myślą swą umocnił i
ziemię założył na wodach, Chryste, umocnij mnie na opoce
Kościoła, albowiem nie ma świętego poza Tobą, jedyny Przyjacielu
człowieka.

Adam został osądzony za spożycie grzechu i zbawczym cierpieniem
Twego ciała został usprawiedliwiony, Chryste, sam bowiem nie byłeś
winny śmiertelnego ukąszenia, Bezgrzeszny.

Światłość zmartwychwstania zajaśniała będącym w ciemności i
siedzącym w cieniu śmierci, Bóg mój Jezus, i swoim Bóstwem mocno
związawszy naczynia otchłani, rozbił je.

Teotokion: Okazałaś się większą od Cherubinów i Serafinów,
Bogurodzico, Ty bowiem jedyna przyjęłaś do Twego łona
nieogarnionego Boga, Najczystsza. Przeto Ciebie, Czysta, wszyscy
wierni, w pieśniach sławimy.

Inny kanon.

Hirmos: Niebieskiego kręgu najwyższy Stwórco, Panie, i Kościoła
założycielu, Ty mnie umocnij w miłości Twojej, pragnień kresie,
wiernych umocnienie, jedyny Przyjacielu człowieka.

Wcześniej odrzuciłem przykazanie, Panie, i wygnałeś mnie od
siebie, ale we mnie wcieliwszy się przez posłuszeństwo nauczyłeś
i w siebie wcieliłeś ukrzyżowaniem.

W Mądrości wszystko wiedząc, Panie, rozumem Twoim umocniłeś
otchłanie i uczyniłeś godnymi zmartwychwstania przez unıżenie
Twoje, Słowo Boże, tych, którzy są stworzeni na Twój obraz.

Teotokion: Panie, który cieleśnie wcieliłeś się w Dziewicę,
objawiłeś się ludziom i mogli widzieć Ciebie, a Ją okazałeś
prawdziwą Bogurodzicą i pomocą wiernych, jedyny Przyjacielu
człowieka.

Inny kanon.

Hirmos: Ty jesteś umocnieniem przybiegających do Ciebie, Panie, Ty
jesteś światłością omroczonych i Tobie śpiewa duch mój.

Daj nam pomoc przez Twoje modlitwy, Najczystsza, chytrością
odpierając okrutne napaści.

Bogurodzico, Tyś była naprawieniem błędu Pramatki Ewy, rodząc
światu Przywódcę życia, Chrystusa.

Przepasz mnie mocą, Najczystsza, albowiem zaprawdę Boga zrodziłaś
w ciele, Ojca hipostatyczną moc.

Pieśń 4

Hirmos: Tyś moją mocą, Panie, Tyś i moją siłą, Tyś moim
Bogiem, Tyś moją radością, nie porzuciłeś łona Ojca i
nawiedziłeś naszą nędzę. Przeto z prorokiem Habakukiem wołam do
Ciebie: Chwała mocy Twojej, Przyjacielu człowieka.

Tyś mnie, wroga, bardzo umiłował, Tyś przez przedziwne
wyniszczenie zstąpił na ziemię, Łaskawy Zbawco, ostatniej mej
hardości nie odrzuciłeś i przebywając na wysokości przeczystej
Twojej chwały poprzednio czci pozbawionego wysławiłeś.

Któż to nie ulęknie się, Władco, widząc cierpieniem niszczącego
śmierć, przed krzyżem uciekające zniszczenie i przez śmierć
otchłań pozbawioną bogactwa, Bożą mocą Twoją, ukrzyżowanego.
Przedziwna to rzecz, Przyjacielu człowieka.

Teotokion: Tyś jest wiernych pochwałą, Oblubienico Dziewicza, Tyś
jest orędowniczką, Tyś ucieczką chrześcijan, murem warownym i
przystanią. Do Syna bowiem Twego modły zanosisz, Najczystsza, i
wybawiasz z nieszczęść tych, którzy w wierze i miłości znają
Ciebie jako czystą Bogurodzicę.

Inny kanon.

Hirmos: Usłyszałem, Panie, o tajemnicy Twojej Opatrzności,
poznałem czyny Twoje i wysławiłem Twoje Bóstwo.

Do krzyża przygwoździli Ciebie dzieci przestępców Zakonu, Chryste
Boże, przez który zbawiłeś, jako Łaskawy, sławiących Twoje
cierpienia.

Powstałeś z grobu i wszystkich martwych będących w otchłani
wskrzesiłeś i oświeciłeś jako Łaskawca sławiących Twoje
zmartwychwstanie.

Teotokion: Do Boga, którego zrodziłaś, przeczysta Mario, módl
się, aby dał sługom Twoim przebaczenie grzechów.

Inny kanon.

Hirmos ten sam.

Ty, która zrodziłaś kłos życiodajny, nieorana niwo, dający
światu życie, Bogurodzico, zbawiaj śpiewających Tobie.

Wszyscy głosimy Ciebie najczystszą, Bogurodzico, oświeceni przez
Pana, zrodziłaś bowiem Słońce Sprawiedliwości, zawsze Dziewico.

Oczyść naszą niewiedzę jako bezgrzeszny i daj pokój Twój
światu, Boże, dla modlitw Tej, która Ciebie zrodziła.

Pieśń 5

Hirmos: Całego odrzuciłeś mnie od oblicza Twego, Światłości
Niezachodząca, i okryła mnie, nieszczęsnego, obca ciemność, ale
proszę Cię, nawróć mnie i skieruj ku światłości drogi
przykazań Twoich.

Przecierpiałeś ubranie w purpurę przed męką Twoją, Zbawco,
wyśmiany pokrywasz obnażenie pierwszego stworzonego, nie mające
podobieństwa, i nagi przygwożdżony zostałeś ciałem do krzyża,
Chryste, zwlekając szatę śmiertelności.

Ty z pyłu śmierci podniosłeś moją upadłą naturę,
zmartwychwstając i czyniąc ją niestarzejącą się, Chryste,
okazałeś znowu jako królewski obraz, błyszczący niezniszczalnym
życiem.

Teotokion: Najczystsza, ponieważ masz matczyną odwagę wobec Syna
Twego, przeto prosimy, abyś nie odrzuciła orędowania za nami,
Twoimi krewnymi, albowiem Ciebie jedyną, my chrześcijanie,
przedkładamy Władcy jako modlitewne oczyszczenie.

Inny kanon.

Hirmos: Oświeć nas przykazaniami Twoimi i prawicą Twoją
wzniesioną wysoko Twój pokój nam daj, Przyjacielu człowieka.

Mocą krzyża Twego, Chryste, kieruj nami, do Ciebie bowiem
przypadamy, abyś obdarzył nas pokojem, Przyjacielu człowieka.

Kieruj życiem naszym, Boże nasz, opiewających Twoje
zmartwychwstanie i daj nam pokój, Przyjacielu człowieka.

Teotokion: Ubłagaj, Czysta, Syna Twego i Boga naszego, Oblubienico
Dziewicza, Mario Przeczysta, aby zesłał nam, wiernym, wielkie
miłosierdzie.

Inny kanon.

Hirmos: Czuwając od poranku wołamy do Ciebie, Panie: Zbaw nas, Ty
bowiem jesteś Bogiem naszym, poza Tobą innego nie znamy.

Utul burzę żądz moich, któraś Boga zrodziła, Żywiciela i Pana.

Przy zrodzeniu Twoim, Przeczysta Dziewico, posługują chóry
aniołów i zgromadzenia ludzi.

Mario, Bogurodzico, Oblubienico Dziewicza, nadzieje wrogów uczyń
marnością i śpiewających Tobie rozraduj.

Pieśń 6

Hirmos: Oczyść mnie, Zbawco, wielkie są bowiem nieprawości moje i
wyprowadź z głębi zła, błagam, do Ciebie bowiem zawołałem i
usłyszałeś mnie, Boże zbawienia mego.

Przez drzewo silnie powalił mnie przywódca zła, Ty zaś, Chryste,
podniesiony na krzyżu, powaliłeś silnego i zawstydziłeś go,
upadłego zaś podniosłeś.

Ty łaską otoczyłeś Syjon, zajaśniawszy z nowego grobu Stary
Testament dopełniłeś jako Łaskawy, Bożą Twoją krwią, i teraz
króluj w nim na wieki.

Teotokion: Niech zostaniemy wybawieni z okrutnych grzechów przez
modły Twoje, czysta Rodzicielko Boga, i niech otrzymamy, Przeczysta,
Bożą Światłość, w Ciebie w niewypowiedziany sposób wcielonego
Syna Bożego.

Inny kanon.

Hirmos: Modlitwę wyleję przed Panem i Jemu opowiem smutki moje,
albowiem pełna jest zła dusza moja i życie moje przybliżyło się
do otchłani, przeto modlę się jak Jonasz: Wyprowadź mnie, Boże,
ze zniszczenia.

Ręce rozpostarłeś na krzyżu uleczając dobrowolnie wyciągniętą
w Edenie rękę pierwszego człowieka, z własnej woli zakosztowałeś
żółci i zbawiłeś, Chryste, jako wszechwładny tych, którzy
sławią Twoje cierpienia.

Wybawca od śmierci zakosztował dawnego osądzenia, aby tym
zniszczyć królestwo zniszczenia i zstąpiwszy do otchłani Chrystus
zmartwychwstał, i jako wszechmocny zbawił opiewających Jego
zmartwychwstanie.

Teotokion: Nie przestawaj modlić się za nami, przeczysta Bogurodzico
Dziewico, albowiem Ty jesteś wiernych umocnieniem. Nadzieją i
miłością Twoją umacniamy się, i sławimy w niewypowiedziany
sposób wcielonego w Ciebie.

Inny kanon.

Hirmos: Szatę podaj mi jasną, który przyodziewasz się
światłością jak szatą, wielce miłościwy Chryste, Boże nasz.

Ogłaszamy Ciebie, wierni, Bogurodzico, świątynią Bożą i arką,
pałacem uduchowionym i bramą niebios.

Niszczyciel grobów, jako Bóg, najwyższej czci godne zrodzenie
Twoje, Mario, Oblubienico Dziewicza, wielbiony jest bowiem z Ojcem i
Duchem.

Słowo Boże Ciebie, Bogurodzico, okazało zrodzonym z ziemi
niebieską drabiną, przez Ciebie bowiem zstąpiło do nas.

Kontakion, ton 8:

Prosomion: Jako początki.

Powstałeś z grobu, martwych podźwignąłeś i Adama wskrzesiłeś,
Ewa raduje się w Twoim zmartwychwstaniu i tryumfują krańce ziemi z
Twego powstania z martwych, wielce miłosierny.

Ikos: Wielce cierpliwy, który zniewoliłeś królestwo otchłani i
martwych wskrzesiłeś, niewiasty niosące wonności spotkałeś i
zamiast smutku przyniosłeś im radość, i Apostołom Twoim
okazałeś zwycięskie swoje znamiona, Zbawco, Dawco życia i
Oświecenie stworzeń, Przyjacielu człowieka, przeto świat raduje
się z Twego powstania z martwych, wielce miłosierny.

Pieśń 7

Hirmos: Zstąpienia Bożego niegdyś ogień powstydził się w
Babilonie, przeto młodzieńcy w piecu tańczyli radosnymi nogami jak
na łące i radując się śpiewali: Błogosławiony jesteś, Boże
ojców naszych.

Chwalebne wyniszczenie Boże, bogactwo Twego ubóstwa, Chryste,
zadziwia aniołów, widząc Ciebie przygwożdżonego do krzyża, aby
zbawić z wiarą wołających: Błogosławiony jesteś, Boże ojców
naszych.

W Boskim Twym zstąpieniu światłością napełniłeś otchłań i
odpędzona została przedtem prześladowcza ciemność. Z niej
powstali odwieczni więźniowie, wołając: Błogosławiony jesteś,
Boże ojców naszych.

Triadikon: Wszystkich Pana, jedynego Syna Jednorodzonego chwalebnego
Ojca błogosławimy i głosimy jedynego, znając pochodzącego od Ojca
Ducha prawego, współistotnego i współwiecznego.

Inny kanon.

Hirmos: Dzieci żydowskie w Babilonie niegdyś wiarą w Trójcę
płomień w piecu zdeptały, śpiewając: Ojców Boże,
błogosławiony jesteś.

Zbawienie uczyniłeś pośrodku ziemi, proroczy Boże, na drzewie
bowiem zostałeś podniesiony i przywołałeś wszystkich z wiarą
wołających: Ojców naszych Boże, błogosławiony jesteś.

Powstałeś z grobu jak ze snu, Szczodry, wszystkich wybawiłeś od
zniszczenia, stworzenie przyjmuje wiarę głoszoną przez Apostołów
zmartwychwstania: Ojców Boże, błogosławiony jesteś.

Teotokion: Równe Rodzicowi, współmocne i współwieczne Słowo w
łonie Dziewicy z Ojca błogosławieństwa i Ducha staje się
człowiekiem: Ojców naszych Boże, błogosławiony jesteś.

Inny kanon.

Hirmos jak w kanonie ku czci zmartwychwstania.

W dziewicze wcielony łono objawił się na zbawienie nasze, przeto
znając Twoją Matkę jako Bogurodzicę, prawowiernie wołamy: Ojców
Boże, błogosławiony jesteś.

Zrodziłaś laskę z pokolenia Jessego, Dziewico błogosławiona, owoc
przynosząc, kwiat zbawczy z wiarą wołających do Syna Twego: Ojców
Boże, błogosławiony jesteś.

Mądrością i mocą Bożą napełniła wszystkich hipostatyczna
Mądrość Najwyższego, Bogurodzico, z wiarą Tobie śpiewających:
Ojców naszych Boże, błogosławiony jesteś.

Pieśń 8

Hirmos: Siedmiokroć rozpalił piec chaldejski prześladowca z
wrogości dla pobożnych, mocą zaś lepszą zbawieni widząc to, do
Stwórcy i Wybawiciela wołali: Dzieci błogosławcie, kapłani
zaśpiewajcie, ludzie wywyższajcie na wszystkie wieki.

Boża moc Jezusowego Bóstwa w nas pobożnie zajaśniała, ciałem
bowiem zakosztował za wszystkich śmierci krzyżowej i zniszczył moc
otchłani. Jego to dzieci nieustannie błogosławcie, kapłani
zaśpiewajcie, ludzie wywyższajcie na wszystkie wieki.

Ukrzyżowany powstał, a pełen pychy upadł, upadły i skruszony
poprawił się, zniszczenie zostało odrzucone i niezniszczalność
zakwitła, życie bowiem pochłonęło to, co było martwe, dzieci
błogosławcie, kapłani zaśpiewajcie, ludzie wywyższajcie na
wszystkie wieki.

Triadikon: Trójświetliste Bóstwo jednym jaśnieje promieniem z
jednej trójhipostatycznej natury: Rodzic bez początku, wspólnej
Jemu natury Słowo Ojca i królujący współistotny Duch, dzieci
błogosławcie, kapłani zaśpiewajcie, ludzie wywyższajcie na
wszystkie wieki.

Inny kanon.

Hirmos: Zwyciężyły oprawcę i były płomieniem łaski Twojej, do
przykazań Twoich bardzo przylgnęły dzieci, wołając:
Błogosławcie Pana wszystkie dzieła Pańskie.

Na drzewie dla mnie ręce wyciągnąłeś obnażony, wzywając mnie,
abym swoją nagość przykrył mądrze na Boży sposób:
Błogosławcie wszystkie dzieła Pańskie i wywyższajcie Go na wieki.

Z głębin otchłani dźwignąłeś mnie, upadłego, i uczciłeś
wspaniałą chwałą tronu Rodziciela: Błogosławcie wszystkie
dzieła Pańskie Pana i wywyższajcie Go na wieki.

Teotokion: Jesteś, Dziewico, córką upadłego Adama, Boga zaś
Matką, który odnowił ludzką naturę: Jego to opiewają wszystkie
działa jako Pana i wywyższają na wszystkie wieki.

Inny kanon.

Hirmos: Króla niebios, któremu śpiewają wszystkie wojska
anielskie, chwalcie i wywyższajcie na wszystkie wieki.

Wygaś skierowane na nas rozpalone i ogniste strzały wrogów,
albowiem Tobie śpiewamy na wszystkie wieki.

W nadprzyrodzony sposób zrodziłaś, Dziewico, Stwórcę i Zbawcę,
Boga Słowo, przeto Tobie śpiewamy i wywyższamy na wszystkie wieki.

Oświeciwszy Ciebie i uczyniwszy jaśniejącą promieniami, wcielona w
Ciebie nieprzystępna Światłość okazała Ciebie świecą na
wszystkie wieki.

Śpiewamy także Pieśń Bogurodzicy: Uwielbia dusza moja Pana, ze
stichosem: Czcigodniejszą od Cherubinów.

Pieśń 9

Hirmos: Ulękło się tego niebo i ziemi zadziwiły się krańce,
albowiem Bóg objawił się ludziom w ciele i łono Twoje większe
było od nieba, przeto Ciebie, Bogurodzico, chóry aniołów i ludzi
wywyższają.

Twoja Boża i nie mająca początku natura jest prosta, a stała się
złożoną przez przyjęcie ciała, w sobie samym ją uczyniłeś,
Słowo Boże, i cierpiałeś jako człowiek będąc niecierpiętliwym
Bogiem, przeto Ciebie w dwóch naturach nierozdzielnych i
niepomieszanych wywyższamy.

Będąc Ojcu równym według Bożej natury, według natury byłeś
też człowiekiem, uniżyłeś się do Boga Najwyższego sługi i
powstałeś z grobu dając zrodzonym z ziemi łaskę Ojca, którego
według natury Boga i Władcę z Tobą wszyscy wywyższamy.

Teotokion: O Dziewico, Matko Boża, okazałaś się rodzącą w ciele
w nadprzyrodzony sposób Boga Słowo, które Ojciec zrodził z serca
swego przed wszystkimi wiekami jako Łaskawy, Syna, którego teraz
czcimy jako większego od ciała, chociaż przyoblekł się w ciało.

Inny kanon.

Hirmos: Każda wieść lęka się niewypowiedzianego Bożego
uniżenia, albowiem Najwyższy dobrowolnie zstąpił aż do ciała i z
dziewiczego łona stał się człowiekiem, przeto przeczystą
Bogurodzicę wierni uwielbiamy.

Wiemy o Tobie, że jesteś Bożym Synem według natury, poczętym w
łonie Bogurodzicy, który dla nas stał się człowiekiem i widząc
Ciebie na krzyżu w ludzkiej cierpiącego naturze, niecierpiętliwego
zaś jako będącego Bogiem wywyższamy.

Zniszczona została smutna ciemność, z otchłani zajaśniało bowiem
Słońce Sprawiedliwości oświecając wszystkie krańce ziemi,
jaśniejący Boską światłością niebieski człowiek, ziemski Bóg,
którego w dwóch naturach wywyższamy.

Pokonuj, zwyciężaj i króluj, Synu Bogurodzicy, lud izraelski
karząc, walczący z nami, jako oręż niezwyciężony dając
przychodzącym do Ciebie krzyż z włócznią.

Inny kanon.

Hirmos: Zaprawdę wyznajemy Ciebie jako Bogurodzicę, przez Ciebie
zbawieni, Dziewico czysta, z bezcielesnymi chórami Ciebie
uwielbiając.

Radością i weselem napełniona jest pamięć Twoja, przychodzącym
toczysz uleczenie i tym, którzy pobożnie głoszą Ciebie
Bogurodzicą.

Śpiewamy psalmy, Łaski Pełna, i przynosimy Tobie okrzyk “Raduj
się”, Ty bowiem wszystkim wytoczyłaś radość.

Piękny wyrósł owoc Twój, Bogurodzico, nie zniszczenia wszystkich
orędownik, ale życia, w wierze Ciebie wywyższamy.

Po katabasji mała ektenia i: Święty Pan Bóg nasz. Następnie
eksapostilarion jutrzni.

Do psalmów pochwalnych dodajemy stichery ku czci zmartwychwstania,
ton 8:

Stichos: Wypełnij na nich wyrok zapisany, chwała ta będzie dla
wszystkich świętych Jego.

Panie, chociaż stałeś przed sądem, sądzony przez Piłata, to
jednak nie odstąpiłeś od tronu z Ojcem na nim zasiadając i
powstałeś z martwych świat wyzwoliwszy z niewoli wroga jako
Szczodry i Przyjaciel człowieka.

Stichos: Chwalcie Boga w świątyni Jego, chwalcie Go na firmamencie
mocy Jego.

Panie, jako oręż przeciwko diabłu dałeś nam krzyż Twój, drży
bowiem i trzęsie się nie mogąc spoglądać na Jego moc, albowiem
martwych wskrzesza i śmierć zniszczył, przeto kłaniamy się Twemu
pogrzebowi i zmartwychwstaniu.

Stichos: Chwalcie Go dla mocy Jego, chwalcie Go dla wielkiego
majestatu Jego.

Panie, chociaż jako martwego w grobie położyli Cię żydzi, to jako
Króla śpiącego żołnierze Ciebie strzegli i jako Życia skarbnicę
opieczętowali pieczęcią, ale zmartwychwstałeś i dałeś
niezniszczalność duszom naszym.

Stichos: Chwalcie Go dźwiękiem trąby, chwalcie Go na harfie i
gęślach.

Anioł Twój, Panie, głosząc zmartwychwstanie przestraszył straże,
niewiastom zaś zwiastował mówiąc: Po cóż szukacie żywego
pośród umarłych? Zmartwychwstał jako Bóg i dał życie światu.

Inne stichery Anatoliosa, ton 8:

Stichos: Chwalcie Go bębnem i tańcem, chwalcie Go na strunach i
flecie.

Cierpiałeś na krzyżu, niecierpiętliwy w Bóstwie, pogrzebanie
przyjąłeś na trzy dni, aby nas uwolnić z wrogiej niewoli, i
zwyciężywszy śmierć nas ożywiłeś, Chryste Boże, Twoim
zmartwychwstaniem, Przyjacielu człowieka.

Stichos: Chwalcie Go na cymbałach dźwięcznych, chwalcie Go na
cymbałach gromkich. Wszystko, co oddycha, niechaj chwali Pana.

Kłaniam się i sławię, i opiewam, Chryste, Twoje powstanie z grobu,
przez które wyzwoliłeś nas z nie do ruszenia więzów otchłani i
dałeś światu jako Bóg życie wieczne i wielkie miłosierdzie.

Stichos: Powstań, Panie Boże mój, niech wzniesie się ręka Twoja,
nie zapominaj na zawsze o ubogich Twoich.

Twój opieczętowany grób, który przyjął Życie, strzegli
przestępcy Zakonu ze strażą. Ty zaś jako nieśmiertelny Bóg i
najpotężniejszy, zmartwychwstałeś trzeciego dnia.

Stichos: Wysławiać będę Ciebie, Panie, całym sercem moim, opowiem
wszystkie cuda Twoje.

Gdy doszedłeś, Panie, do bramy otchłani i ją skruszyłeś,
zniewolony tak zawołał: Któż jest Ten, który nie zostaje
osądzony w otchłaniach ziemi i jak jeniec może zniszczyć
śmiertelne więzienie? Przyjąłem Go jako martwego i drżę jako
przed Bogiem. Wszechmocny, zmiłuj się nad nami.

Chwała. Stichera Ewangelii. I teraz. Teotokion: Błogosławiona
jesteś. Wielka doksologia.

Także troparion zmartwychwstania:

Powstałeś z grobu i więzy rozerwałeś otchłani, zniszczyłeś
osądzenie śmierci, Panie, wszystkich wybawiłeś z sieci wroga,
zjawiłeś się Apostołom Twoim i posłałeś ich, aby głosili, i
przez Nich pokój dałeś światu, jedyny wielce Miłosierny.

Także ektenie i rozesłanie.

W niedzielę na Liturgii Błogosławieństwa. Ton 8:

Stichos: Błogosławieni miłosierni, albowiem oni miłosierdzia
dostąpią.

Wspomnij nas, Chryste Zbawco świata, jak łotra wspomniałeś na
drzewie, i uczyń wszystkich godnymi niebieskiego królestwa Twego,
jedyny Szczodry.

Stichos: Błogosławieni czystego serca, albowiem oni Boga ujrzą.

Słuchaj Adamie i raduj się z Ewą, albowiem ten, który dawno temu
obnażył was oboje i przez oszustwo wziął was w niewolę, został
zniszczony krzyżem Chrystusowym.

Stichos: Błogosławieni czyniący pokój, albowiem oni synami Bożymi
będą nazwani.

Na drzewie dobrowolnie przygwożdżony zostałeś, Zbawco nasz, aby
Adama wybawić z klątwy drzewa, przywracając jako szczodry obraz
Twój i rajskie przybytki.

Stichos: Błogosławieni prześladowani dla sprawiedliwości, albowiem
ich jest królestwo niebieskie.

Dzisiaj Chrystus zmartwychwstał z grobu, wszystkim wiernym dając
niezniszczalność i radość przywraca niewiastom z wonnościami po
męce i zmartwychwstaniu.

Stichos: Błogosławieni jesteście, gdy złorzeczą wam i
prześladują was, i mówią wiele złego kłamliwie przeciwko wam, ze
względu na moje imię.

Radujcie się mądre niewiasty z wonnościami, które pierwsze
ujrzałyście Chrystusa zmartwychwstanie i Jego ogłosiliście
apostołom, całego świata wezwanie.

Stichos: Radujcie się i weselcie, albowiem zapłata wasza obfita jest
w niebiosach.

Przyjaciółmi Chrystusa okazaliście się apostołowie, w Jego Chwale
macie współtronować, z odwagą przed Nim za nami orędujcie,
módlcie się jako uczniowie Jego.

Chwała. Triadikon: Niemająca początku Trójco, niepodzielna naturo,
jedności współtronująca, jednej czci w chwale, pozaczasowa Istoto
i Królestwo, zbaw z wiarą śpiewających Tobie.

I teraz. Teotokion: Raduj się, obszerne mieszkanie Boże. Raduj się,
arko Nowego Przymierza. Raduj się, naczynie z którego wszystkim
dawana jest niebieska manna.

Prokimenon, ton 8: Złóżcie śluby i wypełnijcie je przed Panem
Bogiem naszym. Stichos: Znany w Judei jest Bóg, w Izraelu wielkie
jest imię Jego.

Alleluja: Przyjdźcie, rozradujmy się w Panu, zakrzyknijmy Bogu,
Zbawicielowi naszemu. Stichos: Uprzedźmy oblicze Jego w wyznaniu i w
psalmach zakrzyknijmy Mu.


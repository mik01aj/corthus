W poniedziałek palmowy na jutrzni triadikony.

Po pierwszej recytacji Psałterza katyzmy poetyckie Oktoechosu.

Po drugiej recytacji Psałterza katyzma poetycka, ton 1:

Prosomion: Mimo kamienia zapieczętowanego.

Odsunąłeś z mego serca kamień nieczułości, Panie, podźwignij moją
uśmierconą przez żądze duszę, pozwól Władco w rozrzewnieniu przynieść
Tobie palmy cnót jako zwycięzcy otchłani, abym otrzymał żywot wieczny,
wysławiając Twoje panowanie i Twoją łaskawość, jedyny Przyjacielu
człowieka.

Chwała, i teraz. Teotokion: Widząc w Tobie cud cudów, Łaski Pełna,
raduje się stworzenie, poczęłaś bowiem bez nasienia i urodziłaś w
niewypowiedziany sposób, którego nie mogą widzieć hierarchowie
aniołów. Módl się do Niego, Bogurodzico, za dusze nasze.

Po trzeciej recytacji Psałterza katyzma poetycka, ton 1:

Prosomion: Mimo kamienia zapieczętowanego.

Mając szósty tydzień postu jako wstępny śpiew świąteczny przynieśmy
palmy Chrystusowi idącemu ze względu na nas zasiąść na źrebięciu
oślicy, aby jako Król bezmyślne pogaństwo przyprowadzić Rodzicowi.
Wszyscy przygotujmy dla Niego gałązki cnót, abyśmy radując się
zobaczyli Jego zmartwychwstanie.

Chwała, i teraz. Teotokion: Twoje Boskie ręce, którymi nosiłaś Stwórcę
wcielonego Bóstwem, najświętsza Dziewico, wyciągnąwszy ubłagaj, abyśmy
zostali wybawieni z pokus, żądz i nieszczęść, wysławiając Ciebie z
miłością i wołając do Ciebie: Chwała zamieszkałemu w Tobie. Chwała
przychodzącemu z Ciebie. Chwałą wyzwalającemu nas Twoim zrodzeniem.

Trójpieśń. Ton 1.

Pieśń 1

Hirmos: Pieśń zwycięską wszyscy śpiewajmy Bogu, który uczynił
przedziwne cuda wyciągniętą prawicą i zbawił Izraela, albowiem
wysławił się.

Wstrzemięźliwością umartwijmy żądze i ożywmy ducha Bożymi czynami,
abyśmy czystym rozumem ujrzeli czcigodną mękę Chrystusową.

Naśladowałem niemiłosiernego bogacza, błagam Ciebie, Szczodry,
Przyjacielu człowieka, policz mnie z ubogim Łazarzem, wybawiając mnie
z płomienia i niegasnącego ognia.

Powstrzymując się od wszelkiej poprawy do syta rozkoszowałem się
grzechami, Panie, przeto teraz nasyć mnie, spragnionego, zbawczym i
czcigodnym pokarmem.

Teotokion: Mnie osądzonego w osądzeniu, Przeczysta Władczyni,
porzuconego dzięki moim czynom, zbaw, ulituj się, któraś zrodziła
najszczodrobliwszego Boga.

Inny kanon. Ton 1.

Hirmos: Bogu, który pomógł.

Spotkajmy, wierni, świetliste święto, uprzedzająco świętując radośnie
jego dzień, abyśmy stali się godnymi ujrzeć życiodajną śmierć.

Idzie i nadchodzi Chrystus do Jerozolimy jako Król, siedząc na
źrebięciu oślicy, aby bezmyślnych pogan oddać pod jarzmo ojca.

Chwała. Triadikon: W Bóstwie jedynym trójhipostatyczna jedności, Ojcze
niezrodzony Boże, Synu Jednorodzony i Jedyny Święty Duchu, jedna
królująca władzo, zbaw nas wszystkich.

I teraz. Teotokion: Sławne rzeczy wszędzie opowiadają o Tobie,
albowiem zrodziłaś ciałem Stwórcę wszystkich, Bogurodzico Mario,
nieznająca męża i nieznająca małżeństwa.

Chwała Tobie, Boże nasz, chwała Tobie.

Oto Chrystus idzie ku miasteczku Betfage, raduj się Betanio, ojczyzno
Łazarza, albowiem w Tobie pokaże wielki cud, Łazarza wskrzeszając z
martwych.

Katabasja: Bogu, który pomógł w Egipcie Mojżeszowi i faraona z
wojskiem pogrążył w morzu, śpiewajmy zwycięską pieśń, albowiem
wysławił się.

Pieśń 8

Hirmos: Tego, którego lękają się aniołowie i wszystkie zastępy jako
Stwórcy i Pana, opiewajcie kapłani, wysławiajcie dzieci, błogosławcie
ludzie i wywyższajcie na wszystkie wieki.

Wzbogaciłem się o bezpłodne myśli, nieszczęsny, duszę skalałem
nieprawymi rozkoszami i ogarnęła mnie ciemność rozpaczy, oświeć mnie
jasnością pokuty, Boże mój.

Jak dawno temu oświeciłeś ślepego od urodzenia, oświeć moją duszę,
która nie widziała Twojej Światłości, wielce miłościwy, pogrążona w
okropnej ciemności zapomnienia i trosk życiowych.

Poszczący Eliasz otworzył niebiosa i strumieniami wody napoił
spragnioną ziemię. Przeto prośmy, czerpiąc strumień duchowych łez,
abyśmy doznali miłosierdzia.

Teotokion: Jak uduchowiona łoza wydałaś nam kiść winogron, toczącą nam
wino odpuszczenia win, czysta Dziewico, i wysuszające pijaństwo
grzechu.

Inny hirmos: Przynosimy Tobie pieśń.

Otworzył się przedsionek wskrzeszenia Łazarza, Chrystus bowiem idzie,
aby zmarłego podnieś ze snu, życiem zwyciężyć śmierć.

Wielka chwała Tobie, Betanio, albowiem stałaś się godną przyjąć
wędrującego Stwórcę, wołając: Błogosławcie Pana dzieła Pańskie.

Błogosławimy Ojca i Syna, i Świętego Ducha, Pana.

Triadikon: Ciebie nadprzyrodzona, potrójna jedności, połączona w
rozdzieleniu postaci Osób, Ojca i Syna, i Ducha Bożego sławimy.

I teraz. Teotokion: Wraz z aniołem głosimy Tobie „Raduj się”, albowiem
wniosłaś radość, Zbawcę świata, do którego módl się, Dziewico sławiona
przez wszystkich.

Chwała Tobie, Boże nasz, chwała Tobie.

Przynosimy Tobie pieśń jako noszonemu przez oślątko, a na wysokościach
wstępującego na cherubiny, aby wszystkich poddać Twojej władzy,
Chryste.

Chwalimy, błogosławimy i kłaniamy się Panu, śpiewając i wywyższając Go
na wieki.

Katabasja: Przynosimy Tobie pieśń bezcielesnych, jak młodzieńcy w
piecu, i śpiewając mówimy: Błogosławcie Pana wszystkie dzieła Pańskie.

Pieśń 9

Hirmos: Życiodajne Źródło zawsze płynące, świetlisty świecznik łaski,
uduchowioną świątynię, najczcigodniejszą arkę większą od niebios i
ziemi, Ciebie Bogurodzicę, wierni, uwielbiamy.

Martwy byłem przez liczne grzechy, trzymany jestem w grobie beztroski,
przywalony kamieniem rozpaczy, który rozbiwszy Twoim miłosierdziem,
Chryste, jak dawno temu Łazarza, tak teraz wskrześ mnie.

Uniknąwszy naśladowania bogacza osądzonego na niegasnący płomień,
umiłujmy cierpliwość Łazarza w chorobach, aby Abraham na swoje łono
zabrał nas, odchodzących stąd.

Umiłujmy post, zabójcę żądz, oświecając się gorliwie w modlitwach,
płaczmy, łkajmy i gorąco wzdychajmy, aby pocieszył nas Jezus i uczynił
uczestnikami królestwa.

Teotokion: Boża skarbnico dziewictwa, jedyna poprawo Prarodziców,
źródło toczące otchłań łaskawości, piękno Jakuba, Bogurodzico, przez
którą zbawiani zaśpiewajmy.

Inny hirmos: Ciebie Ezechiel Prorok.

Dzisiaj Chrystusowi chodzącemu po przeciwnej stronie Jordanu objawia
się choroba Łazarza i jako prorok mówi: Choroba ta nie jest teraz ku
śmierci.

Pięknie przygotuj się, Betanio, upiększ Twoje Boże wejścia, poszerz
przedsionki, oto bowiem Władca przychodzi z apostołami, aby ożywić
swojego baranka.

Chwała. Triadikon: Ciebie, trójhipostatyczną jedność i nierozdzielną
istotę, którą wysławiają sześcioskrzydłe wojska i rodzaj ludzki, w
pieśniach wysławiajmy.

I teraz. Teotokion: Ciebie, z Ojca poza czasem i z Marii w
niewypowiedziany sposób w czasie zrodzonego na zbawienie wszystkich,
jako Stwórcę i Władcę w pieśniach wysławiajmy.

Chwała Tobie, Boże nasz, chwała Tobie.

Z gałązkami dobrych czynów i niosąc palmy czystości przygotujmy się
wszyscy spotkać Chrystusa idącego do Jerozolimy jako Bóg nasz.

Katabasja: Ciebie Ezechiel Prorok widział jako bramę, przez którą nikt
nie przejdzie, tylko jeden Bóg, Bogurodzico Dziewico, czcimy Ciebie w
pieśniach.

Zaprawdę godne jest to, błogosławić Ciebie, Bogurodzico, zawsze
błogosławioną i najczystszą i Matkę Boga naszego. Czcigodniejszą od
Cherubinów i bez porównania chwalebniejszą od Serafinów, któraś bez
zmiany Boga Słowo zrodziła, Ciebie, prawdziwą Bogurodzicę, wysławiamy.

Fotagogikon tonu.

Do psalmów pochwalnych dodajemy isomelos, ton 5:

Nie osądź mnie, Chryste, na płomień Gehenny, jak bogacza, lecz ze
względu na Łazarza daj i mnie, z płaczem proszącemu, krople przyjaźni
do człowieka i zmiłuj się nade mną.

Męczennikom: Błogosławione wojsko Króla niebieskiego, chociaż bowiem
cierpiętnicy byli zrodzeni z ziemi, to jednak starali się osiągnąć
stan anielski, pogardzając ciałem i przez swoje cierpienia stali się
godnymi czci bezcielesnych. Dla ich modlitw, Panie, zbaw nasze dusze.

Chwała, i teraz. Teotokion: Radością otoczona, oręduj Twymi
modlitwami, prosimy, i wyproś dla dusz naszych mnóstwo łask oraz
odpuszczenie licznych grzechów.

Na szóstej godzinie troparion proroctwa, ton 6:

Oto jest dzień budzący bojaźń Bożą, który wczoraj nie miałem nadziei
osiągnąć, a Ty z przyjaźni do człowieka pozwoliłeś nam go zobaczyć,
Trójświęty, chwała Tobie.

Prokimenon, Psalm 104, ton 6: Niech się raduje serce poszukujących
Boga. Stichos: Wysławiajcie Panu i przyzywajcie imię Jego.

Czytanie Proroctwa Izajasza (48, 17-22; 49, 1-4).

Tak mówi Pan, twój Wybawca, Święty Izraela: „Jam jest Pan, Bóg twój,
który nauczyłem ciebie o tym, jak znaleźć drogę twoją, po której
pójdziesz. O, gdybyś posłuchał moich przykazań, stałby się twój pokój
jak rzeka, a sprawiedliwość twoja jak fala morska. Twoje potomstwo
byłoby jak piasek, i jak jego ziarnka twoje latorośle. Nigdy by nie
usunięto ani wymazano imienia twego sprzed oblicze mego! Wychodź z
Babilonu, uciekaj z Chaldei! Wśród okrzyków wesela zwiastujcie to i
głoście aż po krańce ziemi! Mówicie: "Pan wybawił sługę swego
Jakuba"”. Jeśli poczują pragnienie, gdy będzie ich wiódł przez
pustynię, to wodę ze skały wyprowadzi dla nich, rozłupie skałę i
popłynie woda, i będzie pił lud mój. „Nie ma radości dla bezbożnych” –
mówi Pan. – Wyspy, posłuchajcie Mnie i uważajcie ludy! Na długie lata
stać będzie. Z łona mej matki nazwie imię moje. Ostrym mieczem uczyni
me usta, w cieniu swej ręki ukryje mnie. Uczyni ze mnie strzałę
zaostrzoną, utai mnie w kołczanie swoim”. I rzecze mi: „Tyś sługą
moim, Izraelu, w tobie się rozsławię”. Ja zaś rzekłem: Próżno się
trudziłem, na darmo i na nic zużyłem me siły, które mi dałeś. Przeto
sąd mój jest przed Panem i trud mój przed Bogiem moim.

Prokimenon, Psalm 105, ton 6: Błogosławiony Pan Bóg Izraela od wieków
i na wieki. Stichos: Wyznawajcie Panu, albowiem jest dobry, albowiem
na wieki miłosierdzie Jego.

W poniedziałek palmowy wieczorem,

po zwykłej recytacji Psałterza, do: Panie, wołam do Ciebie, dodajemy
sześć stichosów

i śpiewamy trójpieśni, poemat kyr Józefa. Ton 6:

Prosomion: Całą odłożywszy.

Przez liczne grzechy i rozkosze życia zdobyłem chorującą duszę,
nieszczęsny, zawsze leżę na łożu lenistwa, Władco, i wołam do Ciebie:
Miłosierny, przyszedłszy nawiedź, dając mi zdrowie i zmiłowanie, nie
pozostawiaj mnie, abym nie zasnął ku śmierci i rozraduje się mój wróg
z mojej zguby, Zbawco, zawsze poszukujący, jak sprowadzić mnie w
głębiny otchłani.

W szaleństwie naśladowałem niemiłosiernego bogacza i świetnie się
bawiłem, pogrążając się w rozkoszach i żądzach. Widząc zawsze leżący
jak Łazarz przy bramie pokuty mój rozum, Panie, przezwyciężyłem
nieczułość bogacza, cierpię głód i jestem poraniony przez żądze.
Przeto zasługuję na płomień Gehenny, z której wybaw mnie, Władco,
jedyny wielce miłosierny.

Inna stichera kyr Teodora, ton 5:

Prosomion: Panie, za Mojżesza.

Panie, przechodząc po tamtej stronie Jordanu przepowiedziałeś, że
choroba Łazarza nie jest ku śmierci, ale będzie ku Twojej chwale, Boga
naszego. Chwała wspaniałości dzieł Twoich i Twojej wszechwładzy,
albowiem zrzuciłeś śmierć ze względu na wielkie miłosierdzie,
Przyjacielu człowieka.

Stichera z Menei. Chwała, i teraz. Teotokion.

Prokimenon, Psalm 106, ton 4: Wyznawajcie Panu, albowiem jest dobry,
albowiem na wieki miłosierdzie Jego. Stichos: Niech powiedzą wybawieni
przez Pana, których wybawił z ręki wroga.

Czytanie Księgi Rodzaju (27, 1-41).

Stało się, gdy Izaak zestarzał się i jego oczy stały się tak słabe, że
już nie mógł widzieć, zawołał na Ezawa, swego starszego syna i
powiedział mu: „Synu mój!” A ten odezwał się: „Oto jestem”. Izaak
rzekł: „Oto zestarzałem się i nie znam dnia mojej śmierci. Weź więc
teraz oręż twój, kołczan i łuk, idź na pole i upoluj coś dla mnie.
Potem przyrządź mi smaczną potrawę, jaką lubię, i przynieś mi ją, abym
jadł i aby pobłogosławiła ciebie dusza moja”. Rebeka słyszała to, co
Izaak mówił do Ezawa, syna swego. Ezaw poszedł na pole, aby przynieść
coś z upolowanej zwierzyny, a Rebeka rzekła do Jakuba, syna swego
młodszego: „Słyszałam, jak ojciec twój rozmawiał z twoim bratem
Ezawem, mówiąc: Przynieś dla mnie coś z polowania i przyrządź smaczną
potrawę, abym zjadł i pobłogosławił cię wobec Pana przed śmiercią.
Teraz więc, synu mój, posłuchaj mnie, co tobie polecę. Idź, weź dla
mnie z trzody dwa dorodne koźlęta, ja zaś przyrządzę z nich smaczną
potrawę dla ojca twego, taką, jaką lubi. Zaniesiesz ją ojcu twemu, a
on zje i pobłogosławi ciebie ojciec twój przed śmiercią”. Jakub rzekł
do Rebeki, matki swojej: „Ezaw, brat mój, jest owłosiony, ja zaś
gładki. Jeśli się mnie dotknie ojciec mój, będzie wyglądało tak, jak
gdybym z niego żartował, i wtedy mogę ściągnąć na siebie przekleństwo,
a nie błogosławieństwo”. Rzekła mu matka: „Niechaj na mnie spadnie to
przekleństwo dla ciebie, dziecię! Tylko posłuchaj mnie, idź i przynieś
mi koźlęta”. Poszedł więc, wziął i przyniósł je swej matce, a ona
przyrządziła z nich smaczną potrawę, taką, jaką lubił ojciec jego.
Potem Rebeka wzięła szaty Ezawa, swego starszego syna, najlepsze,
jakie miała u siebie w domu, i ubrała w nie Jakuba, syna swego
młodszego. Skórkami koźląt owinęła mu ręce i nieowłosioną szyję. Po
czym dała Jakubowi potrawę, którą przygotowała, i chleby, w ręce
Jakuba, syna swego. Jakub, wszedłszy do swego ojca, rzekł: „Ojcze!” A
Izaak: „Oto ja. Któryś ty jest, dziecię?” Odpowiedział Jakub ojcu:
„Jestem Ezaw, twój syn pierworodny. Uczyniłem, jak mi poleciłeś.
Podnieś się, siądź i zjedz potrawę z mego polowania, aby
pobłogosławiła mnie dusza twoja!” Izaak rzekł do syna: „Jakże tak
szybko mogłeś coś upolować, o dziecię?” A Jakub rzekł: „Pan, Bóg twój,
sprawił, że tak mi się właśnie zdarzyło”. Wtedy Izaak rzekł do Jakuba:
«Zbliż się do mnie, abym dotknąwszy ciebie, dziecię, mógł się upewnić,
czy ty jesteś synem moim Ezawem, czy nie”. Jakub zbliżył się do ojca
swego Izaaka, a ten dotknąwszy go rzekł: „Głos jest głosem Jakuba, ale
ręce są rękami Ezawa!” Nie rozpoznał go, gdyż jego ręce były owłosione
jak ręce Łzawa, brata jego. A mając udzielić mu błogosławieństwa,
zapytał go: „Czy ty jesteś synem moim Ezawem?” Odpowiedział: „Ja
jestem”. Rzekł więc: „Podaj mi, abym zjadł to, co upolowałeś, dziecię,
i aby pobłogosławiła ciebie dusza moja”. Jakub podał mu i on jadł,
przyniósł mu też wina, a on pił. A potem jego ojciec Izaak rzekł do
niego: „Zbliż się i pocałuj mnie, dziecię!” Jakub zbliżył się i
pocałował go. Gdy Izaak poczuł woń jego szat, pobłogosławił go i
rzekł: „Oto woń syna mego jak woń pola, które pobłogosławił Pan!
Niechaj tobie Bóg użycza rosy z niebios i żyzności ziemi, obfitości
zboża i wina. Niechaj ci służą ludy i niech ci pokłon oddają książęta.
Bądź panem brata twego i niech ci pokłon oddają synowie ojca twego!
Każdy, kto będzie ciebie przeklinał, niech będzie przeklęty. Każdy,
kto będzie cię błogosławił, niech będzie błogosławiony!” Gdy Izaak
wypowiedział swe błogosławieństwo nad Jakubem i gdy ten tylko co
odszedł sprzed oblicza Izaaka, ojca swego, gdy wrócił z łowów Ezaw
brat Jakuba. I on także przyrządził ulubioną potrawę ojca, zaniósł mu
ją i rzekł do niego: „Podnieś się mój ojcze, i jedz to z polowania
syna twego, aby pobłogosławiła mnie dusza twoja!” Rzekł do niego
Izaak, ojciec jego: „Kto ty jesteś?” A on odpowiedział: „Jam syn twój
pierworodny, Ezaw!” Zatrwożył się Izaak trwogą wielką i rzekł: „Kim
więc był ten, który upolował zwierzynę i przyniósł mi, a ja jadłem z
niej, zanim ty wróciłeś, i pobłogosławiłem mu i otrzymał
błogosławieństwo!” Gdy Ezaw usłyszał te słowa swojego ojca, podniósł
głośny pełen goryczy lament, i rzekł do ojca: „Daj i mnie
błogosławieństwo, ojcze!” Izaak powiedział: „Przyszedł podstępnie brat
twój i zabrał twoje błogosławieństwo!” A wtedy Ezaw: „Nie darmo dano
mu imię Jakub! Dwukrotnie mnie już podszedł, pozbawił mnie mego
przywileju pierworodztwa, a teraz odebrał za mnie błogosławieństwo!” I
rzekł Ezaw: „Czy nie masz jeszcze dla mnie błogosławieństwa, ojcze?”
Izaak na te słowa odrzekł Ezawowi: „Skoro uczyniłem go twoim panem, a
wszystkich jego braci uczyniłem jego sługami, i zapewniłem mu obfitość
zboża oraz wina, to cóż mogę dla ciebie uczynić, dziecię?” Lecz Ezaw
rzekł do ojca swego: „Czyż miałbyś tylko jedno błogosławieństwo,
ojcze? Pobłogosław także i mnie, ojcze!” I Ezaw rozpłakał się w głos.
Na to Izaak rozrzewnił się i taką dał mu odpowiedź: „Z żyzności ziemi
będzie radość twoja i z rosy niebios z wysoka. Z miecza twego żyć
będziesz i będziesz sługą brata twego! Nadejdzie czas, gdy zrzucisz
jego jarzmo z twej szyi”. Ezaw znienawidził Jakuba z powodu
błogosławieństwa, którym pobłogosławił go ojciec jego.

Prokimenon, Psalm 107, ton 7: Wstąpiłeś na niebiosa, Boże, i na całej
ziemi chwała Twoja. Stichos: Gotowe serce moje, Boże, gotowe serce
moje.

Czytanie Księgi Przysłów (19, 16-25).

Kto chroni przykazania, zachowa swoją duszę, a kto troszczy się o
drogi swoje, ten zginie. Kto miłuje ubogiego, ten pożycza samemu Bogu,
według daru jego będzie mu oddane. Kto karci syna swego, aby miał
nadzieję w Panu, niech nie unosi się aż do krzywdzenia go. Mąż
rozwiązłego umysłu przyczynia wiele szkód, a jeśli prowadzi do zguby,
niszczy duszę swoją. Słuchaj, synu, nauk ojca twego, abyś był mądry w
późniejszym życiu twoim. Wiele jest myśli w sercu męża, a zamiar
Pański trwa na wieki. Owocem męża jest jałmużna, lepszy jest bowiem
sprawiedliwy ubogi, niż fałszywy bogacz. Gdy bojaźń Pańska jest w
życiu męża, bez lęku zamieszka w miejscach, gdzie nie widać rozumu.
Kto niesprawiedliwie chowa swe ręce w zanadrze, do ust ich nie
doprowadzi. Zadaj rany szydercy, a szaleniec będzie jeszcze bardziej
fałszywy. Gdy skarcisz męża mądrego, nabierze większej mądrości.

Na stichownie isomelos dnia. Ton 4:

Wyzwól mnie, Zbawco, ze szkodliwej dla duszy żądzy korzyści i z ubogim
Łazarzem policz mnie na łonie Abrahama. Ty bowiem będąc bogatym w
miłosierdzie, dobrowolnie dla nas uniżyłeś się i przeprowadziłeś nas
ze zniszczenia do niezniszczalności, jako miłosierny Bóg i Przyjaciel
człowieka.

Męczennikom: Ty, który przyjąłeś cierpienie świętych męczenników, i od
nas przyjmij śpiew, Przyjacielu człowieka, dając nam dla ich modlitw
wielkie miłosierdzie.

Chwała, i teraz. Teotokion: Wybaw nas z naszych kłopotów, Matko
Chrystusa Boga, która zrodziłaś Stwórcę wszystkich, abyśmy wszyscy
wołali do Ciebie: Raduj się, jedyna Orędowniczko dusz naszych.

We wtorek palmowy na jutrzni.

triadikony tonu. Po pierwszej recytacji dwie katyzmy Oktoechosu z
teotokionami.

Po drugiej recytacji Psałterza katyzma poetycka kyr Józefa. Ton 6:

Prosomion: Anielskie.

Wycieńczony przez grzeszną chorobę, leżę na łożu rozpaczy, przeto
nawiedź mnie Twoją przyjaźnią do człowieka, Lekarzu chorych, i nie
pozwól mi zasnąć ku śmierci, wielce Szczodry, abym gorliwie wołał do
Ciebie: Dawno miłosierdzia, Panie, chwała Tobie.

Chwała, i teraz. Teotokion: Zwiastowanie Gabriela Dziewicy było
początkiem zbawienia, bowiem słysząc „Raduj się” nie uciekła przed
powitaniem, nie zwątpiła jak Sara w namiocie, ale tak powiedziała: Oto
ja, służebnica Pańska, niech mi się stanie według słowa Twego.

Po trzeciej recytacji Psałterza katyzma poetycka kyr Józefa. Ton 6:

Prosomion: Jaśnieje dzisiaj.

Wczoraj i dziś o chorobie Łazarza mówią jego krewni Chrystusowi. Gotuj
się radośnie Betanio, aby gościć Dawcę Życia i Króla, wołając z nami:
Panie, chwała Tobie.

Chwała, i teraz. Teotokion: Najświętsza Matko Boża, murze obronny
chrześcijan, wybaw jak zwykle lud Twój, gorliwie wołający do Ciebie:
Przeciwstaw się skalanym i pyszałkowatym myślom, abyśmy wołali do
Ciebie: Raduj się, zawsze Dziewico.

Kanon z Menei i trójpieśń kyr Józefa. Recytujemy pieśń biblijną. Ton
6:

Pieśń 2

Hirmos: Patrzcie, patrzcie, że ja jestem Bogiem.

Dobrowolnie wyniszczyłeś siebie bogaty naturą Chryste, i zapragnąłeś
pościć, który nasycasz każde stworzenie. Przeto nasyć mnie,
spragnionego Twojej łaski, i okaż uczestnikiem uczty po tamtej
stronie.

Okaż mnie, Chryste, mającym grzechy ubogiego Łazarza, rozdaj bogactwo,
które źle nagromadziłem i napełniwszy mnie Twoją doskonałą miłością,
wybaw mnie z mąk po tamtej stronie.

Podjęty post uczynił niegdyś w Babilonie dzieci silniejszymi od ognia,
przeto naśladuj ich, o duszo moja, nie rozpaczaj i ogień rozkoszy
wygaś rosą Ducha.

Teotokion: Raduj się, wołamy do Ciebie, któraś zrodziła radość,
Bogurodzico Dziewico, otoczona radością. Ubłagaj Boga, którego
zrodziłaś, aby wybawił z nieszczęść i zniszczenia zawsze Ciebie
opiewających.

Inny kanon kyr Teodora. Ton 5.

Hirmos: Patrzcie, patrzcie, że ja jestem Bogiem.

Patrzcie, patrzcie, że ja jestem Bogiem, który chodząc po tamtej
stronie Jordanu usłyszał, że Łazarz choruje i powiedział: On nie
umrze, bowiem choroba ta jest ku mojej chwale.

Siostry Łazarza otoczyły się płaczem, oznajmiają Tobie, Znawco
wszystkich, ale przybywasz powoli, żeby podźwignąć go cudownie i
okazać Twoim uczniom rzeczy budzące bojaźń.

Chwała. Triadikon: Jedna królewska trójhipostatyczna jedności,
panowanie i królestwo wieków, Ciebie sławi Ojca i Syna i Świętego
Ducha, mnóstwo aniołów i cały rodzaj ludzki.

I teraz. Teotokion: Któż nie zdziwiłby się widząc w Tobie Stwórcę,
Dziewico, który stworzył upadłego Adama, a teraz w niewypowiedzianym
zjednoczeniu zrodzonego z Ciebie ciałem bez zmiany na zbawienie nasze.

Chwała Tobie, Boże nasz, chwała Tobie.

Upiększ się teraz radością Betanio, dając schronienie Królowi
wszystkich, albowiem przyjdzie do Ciebie, aby Łazarza pokazać znowu
biegnącego od zniszczenia do życia.

Katabasja: Patrzcie, patrzcie, że ja jestem Bogiem, który z manny
uczynił deszcz i z kamienia wytoczył dawno temu wodę memu ludowi na
pustyni, prawicą potężną i mocą moją.

Pieśń 8

Hirmos: Z płomienia sprawiedliwym rosę wytoczyłeś i ofiarę
sprawiedliwego wodą spaliłeś, wszystko bowiem czynisz, Chryste, co
tylko zechcesz, Ciebie wywyższamy na wieki.

Myślę o mnóstwie grzechów i zraniony ościeniem sumienia jak w
płomieniu wołam, nieszczęsny: Ulituj się nade mną, Słowo Boże, z Twego
miłosierdzia.

Pogardziwszy wielkim czynem Łazarza, naśladowałem zwyczaje
niemiłosiernego bogacza. Łaskawy Boże, nawróciwszy mnie ulituj się
nade mną, abym Ciebie sławił na wszystkie wieki.

Ogarnięty chorobą ducha i chcąc umrzeć z rozpaczy, pragnę Twego
nawiedzenia, Jezusie, mnie ożywi przyzywającego Ciebie.

Teotokion: Najświętsza Dziewico, Ty mnie zbaw, bądź pomocą mojej
niemocy, która zrodziłaś miłośnika miłosierdzia, wywyższanego przez
nas na wszystkie wieki.

Inny hirmos: Sprawiedliwi Twoi młodzieńcy.

Raduj się, Betanio, ojczyzno Łazarza, w Tobie bowiem zatrzymawszy się
Chrystus i dokona cudu, ożywiając Łazarza.

Łazarz choruje, abyś Ty wysławił się, Synu Boży, w nim i nieustannie
śpiewają Tobie wszystkie dzieła Pana.

Błogosławimy Ojca i Syna, i Świętego Ducha, Pana.

Trójcę Najświętszą w Ojcu, Synu i Duchu opiewając, śpiewamy:
Błogosławcie Pana dzieła Pańskie.

I teraz. Teotokion: Twoje niewypowiedziane zrodzenie wszyscy śpiewamy,
Czysta, i czcząc Go jako Boga, błogosławimy wszystkie dzieła jako
Stwórcę i Pana.

Chwała Tobie, Boże nasz, chwała Tobie.

Przygotowując gałązki cnót na spotkanie Chrystusa, teraz zawołajmy:
Błogosławcie Pana dzieła Pańskie.

Chwalimy, błogosławimy i kłaniamy się Panu, śpiewając i wywyższając Go
na wieki.

Katabasja: Sprawiedliwi Twoi młodzieńcy, Chryste, w piecu śpiewając
mówiły: Błogosławcie wszystkie dzieła Pańskie Pana.

Pieśń 9

Hirmos: Boga ludzie nie mogą widzieć, na Niego nie śmieją patrzeć
zastępy aniołów. Przez Ciebie, Najczystsza, objawiło się ludziom Słowo
wcielone, które wywyższając z wojskami niebios Ciebie wysławiamy.

Pierwej gorzkie zakosztowanie pierwszego stworzonego człowieka
okrutnie wypędziło z raju i przywołało sieci śmierci. Pość, o duszo
moja, uciekaj od naśladowania go, uciekaj od słodyczy rozkoszy
niosącej wiele bólów.

Będę miał w mym umyśle obraz Twego Sądu i niegasnący płomień, Sędzio
najsprawiedliwszy, i siebie osądzam przed Sądem. Przeraziłem się
bowiem i drżę, bez miary zgrzeszyłem przed Tobą jak nikt inny na
ziemi, przeto błagam Ciebie: Ulituj się nade mną.

Umyjmy się z omroczenia żądz oświecającymi modlitwami i niosąc gałązki
cnót przygotowujmy się na spotkanie Chrystusa, który teraz czeka, aby
zasiąść na źrebięciu oślicy, przygotowując się do męki, aby nas
zbawić.

Teotokion: Z Ciebie, Dziewico błogosławiona, opanowanym przez żądze w
nocy zajaśniała Światłość i Dawca Pokoju, Chrystus, rozwiązując
przestępstwo lekceważenia i daje nam jawnie wybawienie.

Inny hirmos: Izajaszu, wesel się.

Teraz przygotowuj przedmioty potrzebne do pogrzebu, mądry Łazarzu,
kończy się bowiem Twoje życie, jutro masz umrzeć, zobacz grobowiec, w
którym zamieszkasz, ale Chrystus znowu Ciebie ożywi, podźwignąwszy po
czterech dniach.

Wesel się, Betanio, do Ciebie bowiem przyjdzie Chrystus dokonać
budzącego bojaźń i wielkiego cudu, zwiąże śmierć i wskrzesi zmarłego
Łazarza jako Bóg i wysławiany Stworzyciel.

Chwała. Triadikon: Jedyna Istoto, opiewam Ciebie, niemająca początku
Trójco, czcigodna i dająca życie, niepodzielna jedności, Ojcze
niezrodzony i zrodzony Synu i Słowo, i Duchu Święty, zbaw nas,
śpiewających Tobie.

I teraz. Teotokion: Twoje zrodzenie, Matko Boża, przewyższa rozum, bez
męża bowiem było poczęcie w Tobie i dziewicze zrodzenie, albowiem Bóg
się rodzi, którego wysławiając Ciebie, Dziewico, błogosławimy.

Chwała Tobie, Boże nasz, chwała Tobie.

Przyjdźcie, przygotujmy się na spotkanie Pana, niosąc Jemu gałązki
cnót, tak samo Go przyjmując do naszej duszy jak w mieście
Jerozolimie, kłaniając się i śpiewając Jemu.

Katabasja: Izajaszu, wesel się, oto Dziewica poczęła w łonie i rodzi
Syna Emanuela, Boga i Człowieka, Wschód jest imię Jego. Jego
wywyższając, Dziewicę uwielbiamy.

Fotagogikon tonu.

Do psalmów pochwalnych dodajemy isomelos dnia. Ton 5:

Potykająca się o grzechy i związana więzami grzechów, o duszo,
dlaczego rozpaczasz? Dlaczego się lenisz? Zawsze uciekaj jak Lot z
Sodomy i Gomory, od nieczystości pożaru. Nie odwracaj się od tyłu, bo
będziesz jak słup soli, zbawiaj się na górze cnót, uciekaj zawsze od
niemiłosiernego bogacza, ognia bez litości. Przejdź na łono Abrahama
jak Łazarz i z pokorą zawołaj: Nadziejo moja i ucieczko moja, Panie,
chwała Tobie.

Męczennikom: Twoi cierpiętnicy, Panie, naśladując zastępy anielskie
jak bezcieleśni przecierpieli męki mając jednomyślną nadzieję na
przyobiecane rozkosze. Ich modlitwami, Chryste Boże nasz, daj pokój
Twemu światu i duszom naszym wielkie miłosierdzie.

Chwała, i teraz. Teotokion: Modlimy się do Ciebie jako do Bożej Matki,
Błogosławiona, módl się o zbawienie dusz naszych.

Na szóstej godzinie troparion proroctwa, ton 5:

Niezwyciężony mur obronny dałeś naszemu miastu, Dziewicę, która Ciebie
zrodziła. Przez Nią wybaw z otaczającego zła, błagamy, dusze nasze.

Prokimenon, Psalm 108, ton 4: Pomóż mi, Panie Boże mój, i wybaw mnie
według miłosierdzia Twego. Stichos: Boże chwały Twojej nie przemilcz,
albowiem usta grzesznika i usta podstępnego otworzyły się przeciwko
mnie.

Czytanie Proroctwa Izajasza (49, 6-10).

Tak mówi Pan: „Oto dałem ciebie w przymierze rodu, na światłość dla
pogan, abyś był na zbawienie aż do krańców ziemi”. Tak mówi Pan,
Wybawiciel, Bóg Izraela. Uświęćcie gardzącego duszą swoją, budzącego
odrazę pogan, niewolnika książąt: Królowie zobaczą Go i powstaną,
książęta pokłonią się Jemu przez wzgląd na Pana, albowiem wierny jest
Święty Izraela i wybrał cię. Tak mówi Pan: „Gdy nadejdzie czas mej
łaski, wysłucham cię, w dniu zbawienia przyjdę ci z pomocą.
Ukształtowałem cię i ustanowiłem przymierzem wiecznym dla ludów, aby
odnowić ziemię i odziedziczyć dziedzictwo pustyni, aby rzec więźniom:
"Wyjdźcie!", i będącym w ciemnościach: "Ukażcie się!" Oni będą się
paśli na wszystkich drogach, na wszystkich ścieżkach. Nie będą już
łaknąć ani pragnąć, i nie porazi ich wiatr upalny ani słońce, bo
pocieszy ich Ten, co ich miłuje.

Prokimenon, Psalm 109, ton 4: Ty jesteś kapłanem na wieki według
porządku Melchizedeka. Stichos: Rzekł Pan do Pana mego: Siądź po
prawicy mojej.

We wtorek wieczorem,

zwykła recytacja Psałterza. Do: Panie, wołam do Ciebie, dodajemy sześć
stichsów

i śpiewamy stichery isomelosy kyr Józefa. Ton 2:

Prosomion: Gdy z drzewa.

Przez wszystkie pokusy Złego zaniemogło pełne żądz moje serce,
zstępuje do grobu rozpaczy i jak kamieniem przykrywa się nieczułością,
Zbawco. Drzewem życiodajnym Twego krzyża ożywiłeś wszystkich będących
w otchłani, podnieś więc mnie i ożyw, albowiem z bojaźnią sławię Twoje
Bóstwo.

Z podszeptu Złego zawsze lubiłem bogactwo niszczących rozkoszy,
radując się marnością, nierozumny. Rozumem zaś pogardziłem, jak inny
pogardzał Łazarzem, jęcząc pragnę Bożych pokarmów, Słowo, wybaw mnie z
przyszłego płomienia Twoją łaskawością, abym sławił Ciebie,
Przyjacielu człowieka.

Inna stichera kyr Teodora, ton 5:

Prosomion: Postanowiono.

Dzisiaj umarł Łazarz i opłakuje go cała Betania, którego nasz Zbawca
podźwignie z martwych i uprzedzająco przekona swoich przyjaciół o
swoim budzącym bojaźń zmartwychwstaniu, uśmierceniu otchłani i
ożywieniu Adama, przeto śpiewamy Tobie.

Trzy stichery z Menei. Chwała, i teraz. Teotokion:

Prokimenon, Psalm 110, ton 4: Początkiem mądrości jest bojaźń Pana.
Stichos: Wysławiam Ciebie, Panie, całym sercem moim.

Czytanie Księgi Rodzaju (31, 3-16).

Rzekł Pan do Jakuba: „Wróć do ziemi ojca twego, do rodziny twojej
kraju, a Ja będę z tobą”. Jakub, który był na pastwisku przy swej
trzodzie, zawołał do siebie Rachelę i Leę i, powiedział im: „Widzę po
wyrazie twarzy waszego ojca, że nie jest on dla mnie taki jak wczoraj
i przedwczoraj, lecz Bóg ojca mego był ze mną. Wy same wiecie, że z
całych sił służyłem ojcu waszemu. Ojciec wasz jednak oszukał mnie i
wielokrotnie zmieniał mi zapłatę, i tylko Bóg bronił mnie od krzywdy.
Gdy bowiem ojciec wasz mówił: Owce białe będą twoją zapłatą, wszystkie
rodziły się białe. I tak Bóg zabrał wszystkie zwierzęta ojca waszego i
dał mnie. Bo gdy nadchodził czas parzenia się trzody, widziałem oczyma
moimi we śnie, jak samce pokrywające trzody były pstre, cętkowane i
łaciate, i wtedy anioł Boga wołał na mnie we śnie: Jakubie!, a ja
odpowiadałem: Słucham. I mówił: Spójrz oczyma twoimi i przypatrz się:
wszystkie samce pokrywające trzodę są pstre, cętkowane i łaciate.
Widzę bowiem, jak Laban z tobą postępuje. Ja jestem Bóg, który objawił
się tobie w Betel, gdzie namaściłeś mi stelę i gdzie złożyłeś mi ślub.
Teraz więc wstań i odejdź z tej ziemi, i idź do twej rodzinnej ziemi,
a ja będę z tobą!” Na te słowa Rachela i Lea odpowiedziały, i rzekły
do niego: „Czy mamy ponadto jakąś część lub dziedzictwo w domu ojca
naszego? Wszak obchodził się z nami jak z obcymi. Nie tylko wziął za
nas zapłatę, ale jeszcze obrócił na swój użytek srebro nasze. Słusznie
więc całe mienie, które Bóg zabrał z mienia ojca naszego, należy do
nas i do naszych synów. Teraz więc czyń to wszystko, co rzekł tobie
Bóg!”

Prokimenon, Psalm 111, ton 4: On jest miłosierny, szczodry i
sprawiedliwy. Dobry mąż szczodry i dający. Stichos: Błogosławiony mąż,
który boi się Pana.

Czytanie Księgi Przysłów (21, 3-21).

Synu mój, postępowanie uczciwe i prawe milsze Bogu niż krwawa ofiara.
Dumne oczy i serce nadęte, ta pochodnia występnych jest grzechem.
Zamiary pracowitego przynoszą zysk, a wszystkich niedbałych dają
biedę. Gromadzenie skarbów językiem kłamliwym, to wiatr pędzący w
sieci śmierci. Przemoc występnych porwie ich samych, nie chcą bowiem
czynić sprawiedliwości. Kręte drogi posyła Pan niecnym, czyny
niewinnych czyste i prawe. Lepsze mieszkanie w kącie dachu niż w
komnatach z fałszem i w domu obszernym. Dusza bezbożnego nie dozna
miłosierdzia od żadnego z ludzi. Gdy karzą szydercę, mądrzeje
prostaczek, gdy uczą mądrego, on wiedzę zdobywa. Sprawiedliwy Bóg
rozumie serca bezbożnych i w nieszczęście wtrąca nieprawych. Kto uszy
swoje zatyka na krzyk ubogiego, sam będzie wołał bez skutku i nie
usłyszą go. Dar potajemny uśmierza gniew, a złość największą podarek w
zanadrze. Cieszy się prawy z czynów uczciwych, są one postrachem dla
złodziei. Kto zbacza z drogi rozwagi, spocznie w towarzystwie mocarzy.
Popada w nędzę, kto lubi hulanki, nie wzbogaci się, kto lubi oliwę i
wino. Okupem prawego jest odstępca. Lepiej mieszkać w pustyni niż z
żoną kłótliwą, zjadliwą i gniewliwą. Cenny skarb w domu mądrego, a
głupiec go marnotrawi. Kto szuka prawości i dobroci, ten znajdzie
życie i chwałę.

Na stichownie isomelos dnia. Ton 1:

Byłaś przyozdobiona, o duszo moja, w purpurę samowładzy utkaną przez
Boga i w szkarłat niezniszczalności, pohańbiłaś swoją godność przez
bogactwo i rozkosz, uczyniwszy grzech i pogardzając swoim
współrodakiem, jak bogacz pogardzał ubogim Łazarzem. Abyś jednak nie
była z nim męczona, wyniszcz się duchem i wyniszczałemu ze względu na
ciebie Panu zawołaj: Ty, który przed ukrzyżowaniem zostałeś ubrany w
purpurę hańby i nagi na krzyżu za mnie ukrzyżowany, szatą Twego
królestwa wybaw mnie ze wstydu wiecznego, Chryste.

Męczennikom: O, jakże dobry był wasz handel, święci! Przelaliście
bowiem krew i odziedziczyliście niebiosa. Czasowo cierpieliście i
wiecznie radujecie się. Zaiste dobry był wasz handel. Porzuciliście
bowiem zniszczalność i otrzymaliście niezniszczalność, radując się z
aniołami nieustannie śpiewacie Trójcy Świętej.

Chwała, i teraz. Stauroteotokion:

Prosomion: Chwalebni męczennicy.

Miecz przeszył, o Synu, moje serce i szarpie je – mówiła Dziewica, gdy
na drzewie zobaczyła wiszącego Chrystusa – jak niegdyś przepowiedział
mi Symeon, Władco, lecz powstań i wysław, Nieśmiertelny, Matkę i
Służebnicę Twoją, modlę się.

W środę palmową na jutrzni triadikony tonu.

po pierwszej recytacji Psałterza dwie katyzmy poetyckie krzyża z
Oktoechosu, z teotokionami.

Po drugiej recytacji Psałterza katyzma poetycka kyr Józefa. Ton 2:

Prosomion: Kamień nadgrobny.

Jak kamieniem obciążony jestem licznymi grzechami, leżę w grobie
beztroski, Szczodry, z którego podnieś mnie, łaskawy Panie.

Stauroteotokion:

Prosomion: Bramy miłosierdzia otwórz nam.

Strzeżeni czcigodnym krzyżem Twego Syna, Władczyni, czysta
Bogurodzico, wszyscy odpieramy od naszych członków każdy atak wroga.
Przeto Ciebie wysławiamy jako Matkę Światłości i jedyną Nadzieję dusz
naszych.

Po trzeciej recytacji Psałterza katyzma poetycka kyr Teodorra. Ton 3:

Prosomion: Gabriel zadziwił się pięknem Twego dziewictwa.

Dzisiaj zmarły Łazarz jest grzebany i z płaczem śpiewają jego krewni,
jak przepowiedział Prorok i Bóg: Łazarz zaśnie – prorokował uczniom –
a teraz idę wskrzesić, którego stworzyłem. Przeto wszyscy śpiewamy
Tobie: Chwała panowaniu mocy Twojej.

Stauroteotokion: Czysta i nieznająca małżeństwa Twoja Matka, Chryste,
widząc Ciebie zmarłego wiszącego na krzyżu, płacząc macierzyńsko
wołała: Jak Ci odpłaciło nieprawe zgromadzenie hebrajskie za Twoje
liczne i wielkie dary, Synu mój, którymi się rozkoszowało? Opiewam
Twoje Boskie uniżenie.

Kanon z Menei i trójpieśń kyr Józefa. Ton 2:

Pieśń 3

Hirmos: Niepłodny mój rozum okaż płodnym, Boże, sprawco dobroci i
krzewicielu dobra, z łaskawości Twojej.

Mocą Twego krzyża umocniwszy mój rozum, osłabiony przez ataki zła,
skieruj mnie ku pragnieniu Twemu.

Drzemiącego w rozpaczy i śpiącego na łożu rozkoszy podnieś, Panie, i
okaż mnie czcicielem cierpień Twoich.

Z oświeconymi duszami, czyści przez post pójdziemy spotkać Chrystusa,
który cieleśnie idzie do Jerozolimy.

Teotokion: Niespalana przez ogień Bóstwa, Czysta, spal moje szalone
dążenia żądz, abym z wiarą sławił Ciebie.

Inny kanon. Ton 3:

Hirmos: Niepłodna i bezdzietna duszo.

Dzisiaj zmarły Łazarz nie ukryje się przed wszystkowidzącym okiem
Jezusowym, który to mówi uczniom, wołając: Łazarz nasz przyjaciel
zasnął, idę go wskrzesić.

Pan rzekł, że znowu idzie do Judei, przestraszywszy uczniów, ale
Tomasz odważnie zawołał: Jest życiem, idźmy więc, chociaż bowiem
umrzemy, to ożyjemy.

Chwała. Triadikon: Trójco jednoistotna, wszechmogący Ojcze, Synu
współniemający początku, ze współtronującym Bożym Duchem, jeden
pokłon, Bóstwo niestworzone, Tobie śpiewamy, wszyscy ludzie.

I teraz. Teotokion: Przeczysta Dziewico Matko, korzeniu Jessego, z
którego zajaśniał Chrystus, dający kwiat życia zrodzonym z ziemi,
przez który wybawiliśmy się ze zniszczenia i śmierci, abyśmy wszyscy
śpiewali Tobie, Czysta.

Chwała Tobie, Boże nasz, chwała Tobie.

Raduj się, Syjonie, teraz idzie Twój łagodny Król, jak wołał prorok i
ciałem nosi Go źrebię oślicy, a On wszystko trzyma w swojej dłoni.
Śpiewajmy Jego panowaniu.

Katabasja: Niepłodna i bezdzietna duszo, zdobądź sławny dobrem owoc,
weseląc się zawołaj: Utwierdziłem się w Tobie, Boże, nie ma Świętego,
nie ma sprawiedliwego poza Tobą, Panie.

Pieśń 8

Hirmos: Tego, który w krzewie Mojżeszowi cud Dziewicy niegdyś
przedstawił na górze synajskiej, opiewajcie, błogosławcie i
wywyższajcie na wszystkie wieki.

Odsuń, Chryste, od mojej pokornej duszy ciężki kamień strasznej
rozpaczy i podnieś mnie z grobu nieczułości ku Twojej chwale, Słowo.

Śmierć Twego przyjaciela przepowiedziałeś przyjaciołom, z miłosierdzia
łaskawości, Proroku i Boże, któregoś miał podźwignąć z grobu po
czterech dniach ku Twojej sławie.

Znowu idziesz do Judei, Chryste, chociaż chcą Ciebie, Drzewo Życia,
zabić drzewem, a ty pragniesz unieśmiertelnić uśmierconych pokarmem
drzewa.

Teotokion: W Tobie, czysta Dziewica, widziane były wszystkie drogi
Boga, który zachował Twoją czystość po zrodzeniu, okazując Ciebie
zapieczętowaną na wszystkie wieki.

Inny hirmos: Z Ojca niemającego początku.

Dzisiaj wynoszony jest zmarły Łazarz, przyjaciel Chrystusa, i płaczą
wszyscy będący z Marią i Martą. Chrystus zaś przychodzi do niego z
radością, pokazać ludziom, że jest Życiem wszystkich.

Jak z góry Oliwnej, z wysokości zmiłowań, ludzie tną gałązki chwały,
przyjdźcie, przygotujmy duchowe przyjście Chrystusa do nas, śpiewając:
Błogosławcie Go i wywyższajcie na wszystkie wieki.

Błogosławimy Ojca i Syna, i Świętego Ducha, Pana.

Triadikon: Trójhipostatyczna Jedności, Ojcze, Synu i Duchu Żywy, jedno
Bóstwo, jedno królestwo, Ciebie sławią, niezachodzącą Światłość,
wojska anielskie, i my śpiewamy, zrodzeni z ziemi, błogosławimy i
wywyższamy na wszystkie wieki.

I teraz. Teotokion: Oto wszystkie pokolenia uwielbiamy Ciebie,
Przeczysta, widząc Twoje rzeczy wielkie, Ty bowiem rodzisz w
nadprzyrodzony sposób Stwórcę wszystkich, będącego Bogiem i
człowiekiem, przeto Ciebie błogosławimy i wywyższamy na wieki.

Chwała Tobie, Boże nasz, chwała Tobie.

Z dziećmi i my spotykamy Chrystusa Boga, zamiast palm przynosząc
jałmużnę w modlitwie serdecznej, z gałązkami, wołając: Hosanna!
Błogosławcie i wywyższajcie Go na wieki.

Chwalimy, błogosławimy i kłaniamy się Panu, śpiewając i wywyższając Go
na wieki.

Katabasja: Z Ojca niemającego początku zrodzonego przez wiekami Boga,
który w czasach ostatecznych z Bogurodzicy przyoblekł się w ciało jako
doskonały człowiek i prawdziwy Bóg, śpiewajcie, błogosławcie i
wywyższajcie na wszystkie wieki.

Pieśń 9

Hirmos: Któż z ludzi słyszał o tym lub kto widział kiedykolwiek, aby
Dziewica poczęła w łonie i bez boleści zrodziła niemowlę? Taki jest
Twój cud i Ciebie czysta Dziewico uwielbiamy.

Daniel odgrodzony postem zagrodził usta zwierząt, przeto naśladuj go,
duszo, aby węża ryczącego jak lew i szukającego, żeby z każdej duszy
uczynić sobie pokarm, odpędzić z pomocą krzyża.

Słowo Boże, moją duszę zmarłą przez grzechy i zamkniętą w grobie
przestępstwa, wskrzesiwszy swoim życiodajnym słowem pozwól, aby
przyniosła Tobie gałązki chwały, Zwycięzcy śmierci.

Słowo Boga Ojca, które niebo ma za tron i ziemię za podnóżek, jest
niesione przez źrebię oślicy i wchodzi do świętego miasta, czyniąc
sobie wspaniałą chwałę z ust niemowląt jako Król wszystkich.

Teotokion: Wśród niewiast Ty jedyna upiększyłaś się, o przecudna
Dziewico, rodząc najpiękniejsze Słowo, piękniejsze od wszystkich
ludzi. Módl się do Niego, Dziewico, aby oczyścił skalanie serca mego.

Inny hirmos: Na synajskiej górze.

Siostry Łazarza wylewają nadgrobne łzy, widząc dzisiaj krewnego pod
ciężkim kamieniem. Chrystus zaś mój z daleka to przepowiedział, mówiąc
swoim apostołom: Raduję się ze względu na was, że nie byłem tam
cieleśnie.

Znowu idzie do Ciebie Chrystus, zabójcza Judeo, pragnąc podjąć zbawczą
śmierć jako Bóg, którego chciałaś zabić kamieniem, oto do Ciebie sam
chce przyjść ku twemu zabójstwu, aby nas zbawić.

Chwała. Triadikon: Boska jedność jest Trójcą, o chwalebne pragnienie!
Zjednoczona naturą dzieli się na Osoby według cech. Niepodzielna
dzieli się, będąc jedną, Ojcem, Synem i Duchem Żywym, wszystko
zachowująca.

I teraz. Teotokion: Któż słyszał o Dziewicy rodzącej dzieci i o Matce
bez mężczyzny? Mario, dokonujesz cudu, lecz powiedz mi „jak”? Nie
badaj głębi mego zrodzenia Boga, ono zaiste przewyższa ludzki rozum.

Chwała Tobie, Boże nasz, chwała Tobie.

Uplótłszy w myślach gałązki palmowe, spotkajmy też zmysłowo Władcę
idącego do nas, bowiem błogosławiony jest idący w imię Pana i Ojca
jako Syn prawdziwy.

Katabasja: Na synajskiej górze Mojżesz ujrzał Ciebie w krzewie, bez
spalania ogień Bóstwa poczynającą w łonie ogień Bóstwa, Daniel zaś
widział Ciebie jako górę niesieczoną, a Izajasz nazywał zakwitłą laskę
z korzenia Dawidowego.

Fotagogikon dnia.

Do psalmów pochwalnych dodajemy isomelos dnia. Ton 1:

Izrael przyoblekł się w purpurę i szkarłat, te święte i królewskie
szaty, bogaty w Pana i Proroków, radując się służbami według Prawa, a
Ciebie uniżonego ukrzyżował poza bramą, Łaskawco, i odrzuca żywego po
ukrzyżowaniu, zawsze będącego w łonie Boga Ojca, pragnie kropli łaski,
jak niemiłosierny bogacz od ubogiego Łazarza, gdy w purpurze i
szkarłacie wszedł w niegasnący ogień. Cierpiąc widzi pierwotne okruchy
prawdy biednych pogan, teraz grzejące się na łonie wiary Abrahama,
nosząc purpurę Twojej krwi ze szkarłatem chrztu oraz obfitując i
rozkoszując się Twoimi darami, mówiąc: Chryste Boże nasz, chwała
Tobie.

Męczennikom: Was, chwalebni męczennicy, ani smutek, ani ciasnota, ani
głód, ani prześladowanie, ani rany, ani wściekłość zwierząt, ani
miecz, ani ogień parzący nie mogły rozłączyć z Bogiem. Pobudzani
bowiem miłością do Niego, jakby w obcych ciałach będąc zapomnieliście
o naturze, pogardziwszy śmiercią. Przeto i po waszych godnych
cierpieniach przyjęliście zapłatę, będąc dziedzicami niebieskiego
królestwa, módlcie się za dusze nasze.

Chwała, i teraz. Stauroteotokion:

Prosomion: Chwalebni męczennicy.

Widząc wiszącego Ciebie, Chryste, Ta, która czysto zrodziła Ciebie,
który na wodach ziemię zawiesiłeś, Przyjacielu człowieka, wołała:
Biada mi, cóż to za straszny widok? Jakże zaszło Twoje nieskończone
piękno, najsłodszy Synu? Wysławiam Twoje miłosierdzie, albowiem
dobrowolnie cierpisz za wszystkich.

Na szóstej godzinie troparion proroctwa. Ton 5:

Uczyń z nami Twoje miłosierdzie i nie oddawaj nas naszym
nieprawościom, Święty Władco wszechmogący, prosimy Ciebie.

Prokimenon, Psalm 112, ton 4: Chwalcie, dzieci, Pana, chwalcie imię
Pańskie. Stichos: Niech będzie imię Pańskie błogosławione odtąd i na
wieki.

Czytanie Proroctwa Izajasza (58, 1-11).

Tak mówi Pan: Krzycz na całe gardło, nie przestawaj! Podnoś głos twój
jak trąba! Wytknij ludowi mojemu jego grzechy i domowi Jakuba jego
nieprawości! Szukają Mnie dzień za dniem, pragną poznać moje drogi,
jak naród, który kocha sprawiedliwość i nie opuszcza Prawa swego Boga.
Proszą Mnie teraz o sprawiedliwe prawa, pragną bliskości Boga, mówiąc:
Czemu pościliśmy, a Ty nie wejrzałeś? Upokorzyliśmy dusze nasze, a Tyś
tego nie zobaczył? Otóż w dzień waszego postu wy znajdujecie sobie
zajęcie i uciskacie wszystkich waszych robotników. Otóż pościcie wśród
waśni i sporów, i wśród bicia pokornego pięściami. Nie pośćcie tak,
jak dziś czynicie, żeby się rozlegał zgiełk wasz. Czyż to jest post,
jaki Ja uznaję i dzień, w którym człowiek upokarza duszę swoją? Czy
zwieszanie głowy jak sitowie i użycie woru z popiołem za posłanie,
czyż to nazwiecie postem przyjemnym? Nie ten post Ja wybrałem, mówi
Pan, ale rozrywający każdy niesprawiedliwy i nielitościwy dług,
wypuszczający wolno uciśnionych i rozdzierający wszelkie nieprawe
pismo. Dzielący swój chleb z głodnym i wprowadzający w dom swój
biednych tułaczy. Jeśli ujrzysz nagiego, to go przyodziej i nie
odwrócić się od współziomków. Wtedy twoje światło wzejdzie jak zorza i
szybko rozkwitnie twe zdrowie. Sprawiedliwość twoja poprzedzać cię
będzie i chwała Boża ogarnie cię, a On odpowie: "Oto przyszedłem!"
Jeśli u siebie usuniesz jarzmo, przestaniesz bić ręką i mówić
przewrotnie, jeśli podasz twój chleb zgłodniałemu i nakarmisz duszę
pokorną, wówczas twe światło zajaśnieje w ciemnościach, a twoja
ciemność stanie się południem. I będzie Bóg twój z tobą zawsze.

Prokimenon, Psalm 113, ton 6: Bądźcie błogosławieni przez Pana, który
stworzył niebo i ziemię. Stichos: Niebo niebios jest Pana, ziemię zaś
dał synom ludzkim.

W środę wieczorem,

zwykła recytacja Psałterza. Do: Panie, wołam do Ciebie, dodajemy
dziesięć stichosów

i śpiewamy dwa isomelosy. Ton 5:

Będąc bogatym w żądze, jestem przybrany przez oszustwo w szatę fałszu,
weseląc się złą niewstrzemięźliwością i okazując bezmierny brak
miłosierdzia, pogardzając swoim rozumem, rzucony przed bramę pokuty,
spragniony wszelkiego dobra i chory na brak uwagi. Ty zaś, Panie,
uczyń mnie Łazarzem ubogim w grzechy, abym żądając nie otrzymał palca
umoczonego dla mego języka zbolałego w niegasnącym ogniu, lecz umieść
mnie na łonie patriarchy Abrahama jako Przyjaciel człowieka.

Męczennikom: Nienasyconą miłością duszy nie odrzuciliście Chrystusa,
święci męczennicy, którzy przecierpieliście rozliczne rany męki i
zwyciężyliście zuchwałość oprawców. Zachowując niezachwianą i
nieskażoną wiarę przeszliście na niebiosa, przeto mając odwagę do
Niego, proście o darowanie nam wielkiego miłosierdzia.

Inna stichera kyr Józefa. Ton 5:

Prosomion: Raduj się, poszczących.

Ciałem chodząc po tamtej stronie Jordanu, powiedziałeś Jezu do
będących z Tobą: Przyjaciel Łazarz już umarł i teraz jest grzebany.
Przeto raduję się, moi przyjaciele, ze względu na was, abyście
wiedzieli, że wszystko wiem, będąc prawdziwym Bogiem, chociaż jestem
widziany przez ludzi. Idźmy więc ożywić go, aby śmierć odczuła
zwycięstwo i całkowite zniszczenie, co uczynię, dając światu wielkie
miłosierdzie.

Wierni, naśladując Martę i Martę, poślemy Panu Boże czyny jako
modlitwy, aby przyszedł wskrzesić nasz rozum, leżący martwo w grobie
lenistwa i nieczuły, nie odczuwający żadnej bojaźni Bożej i nie mający
teraz czynów życia, wołając: Zobacz, Panie, i jak dawano temu
zmiłowałeś się nad Twoim przyjacielem Łazarzem, Szczodry, i stanąwszy
podniosłeś w sposób budzący bojaźń, tak wszystkich nas ożyw, dając
wielkie miłosierdzie.

Inna stichera kyr Teodora.ton 6:

Prosomion: Panie, na grób.

Drugi dzień Łazarz jest w grobie, widzi zmarłych od wieków, widzi tam
dziwne strachy, mnóstwo niezliczone trzymane w więzach otchłani. A
krewni płaczą gorzko, widząc jego grób. Chrystus zaś idzie ożywić
swego przyjaciela, przeto w jedności zawołajmy wszyscy: Błogosławiony
jesteś, Zbawco, zmiłuj się nad nami.

Cztery stichery z Menei.

Prokimenon, Psalm 114, ton 4: Będę podobał się Panu w krainie
żyjących. Stichos: Umiłowałem Pana, albowiem usłyszał głos błagania
mego.

Czytanie Księgi Rodzaju (43, 26-31; 44, 1-16).

Bracia przynieśli Józefowi do domu dary, które oni, trzymali w rękach
swoich, i oddali mu pokłon do ziemi. On zaś zapytał ich: „Czy
jesteście zdrowi?” I rzekł: „Czy zdrowy jest wasz sędziwy ojciec, o
którym mi mówiliście? Czy dobrze się miewa? Czy jeszcze żyje?” Oni zaś
odpowiedzieli: «Sługa twój, a nasz ojciec, jest zdrowy i jeszcze
żyje”. I rzekł: „Błogosławiony jest człowiek ów przez Boga”. I znów
uklękli i oddali mu pokłon. A Józef spojrzał oczyma swoimi i ujrzał
Beniamina, brata swego z jednaj matki, i zapytał: „Czy to ten wasz
brat najmłodszy, o którym mi mówiliście, że go przyprowadzicie?” I
dodał: «Oby Bóg zmiłował się nad tobą, dziecię!” Nagle ogarnęło Józefa
wielkie wzruszenie na widok brata i aż łzy nadbiegły mu do oczu.
Odszedł więc do swoje sypialni i tam się rozpłakał. Potem zaś,
obmywszy twarz, wyszedł i usiłował panować nad sobą. Nie mógł jednak
opanować swego wzruszenia i wobec wszystkich, którzy tam byli,
zawołał: „Niechaj wszyscy stąd wyjdą!” Nikogo nie było z nim, gdy
Józef dał się poznać swym braciom. Wybuchnąwszy głośnym płaczem, tak
że aż usłyszeli Egipcjanie oraz dworzanie faraona, rzekł do swych
braci: „Ja jestem Józef! Czy ojciec mój jeszcze żyje?” A bracia nie
byli w stanie mu odpowiedzieć, gdyż się zlękli. On zaś rzekł do nich:
„Zbliżcie się do mnie!” A gdy oni się zbliżyli, powtórzył: „Ja jestem
Józef, brat wasz, którego sprzedaliście do Egiptu. Ale teraz nie
smućcie się i nie wyrzucajcie sobie, żeście mnie sprzedali. Bo dla
waszego ocalenia od śmierci Bóg wysłał mnie tu przed wami. Oto już dwa
lata trwa głód w tym kraju, a jeszcze zostało pięć lat, podczas
których nie będzie orki ani żniwa. Bóg mnie wysłał przed wami, aby wam
zapewnić potomstwo na ziemi i abyście wykarmili wasze wielkie
potomstwo. Zatem nie wyście mnie tu posłali, lecz Bóg, który uczynił
mnie doradcą faraona, panem całego domu jego i księciem całej ziemi
egipskiej. Idźcie przeto spiesznie do mego ojca i powiedzcie mu:
Józef, syn twój, mówi: Uczynił mnie Bóg panem całej ziemi egipskiej.
Przybywaj bezzwłocznie i nie zwlekaj. Osiądziesz w ziemi Goszen i
będziesz blisko mnie ty, i synowie twoi, i wnuki twoje, owce twoje i
woły twoje, i cały twój dobytek. Będę cię tu żywił, bo jeszcze przez
pięć lat będzie głód na ziemi, abyś nie zginął ty i synowie twoi, i
cały dobytek twój. Oto widzicie własnymi oczami i Beniamin, brat mój,
widzi, że to ja mówię do was. Opowiedzcie memu ojcu memu o mej
wysokiej godności w Egipcie i o wszystkim, co widzicie. I nie
zwlekając sprowadźcie tu ojca mego”. Po czym rzucił się Beniaminowi,
bratu swemu, na szyję i rozpłakał się. Beniamin również płakał,
obejmując go za szyję. I płakał Józef, ściskając i całując swych
braci. A potem bracia jego rozmawiali z nim. Gdy zaś rozeszła się w
pałacu faraona wieść głosząca: „Bracia Józefa przybyli”, uradował się
faraon i słudzy jego.

Prokimenon, Psalm 115, ton 4: Śluby moje wypełnię Panu, wobec całego
ludu Jego. Stichos: Uwierzyłem, przeto przemówiłem: Bardzo jestem
poniżony.

Czytanie Księgi Przysłów (21, 23-22, 4).

Kto strzeże swe usta i język, ten chroni duszę swoją przed smutkiem.
Pyszałek, samochwał, nazywany szydercą, działa z nadmiaru swej pychy.
Pragnienie uśmierca leniucha, bo jego rękom nie chce się pracować.
Nieprawy tylko pożąda dzień cały zła, a prawy miłuje i udziela nie
szczędząc. Obrzydła jest Panu ofiara występnych, tym bardziej złożona
w złej myśli. Zginie świadek fałszywy, a kto umie słuchać, może ciągle
mówić. Niewierny ma upór na twarzy, a prawy sam rozumie swe drogi. Nie
ma mądrości ani męstwa, ni rady u bezbożnego. Na dzień bitwy osiodła
się konia, ale pomoc zależy od Pana. Lepsze dobre imię niż wielkie
bogactwo, a łaska lepsza niż srebro i złoto. Spotykają się bogacz i
nędzarz, Pan obu stworzył. Rozważny zło widzi i odwraca się,
nierozważni tam idą i szkodę ponoszą. Mądrością jest bojaźń Pańska,
bogactwo, sława i życie.

I dalszy ciąg Liturgii uprzednio poświęconych Darów.

W czwartek na jutrzni triadikony tonu 4.

Po pierwszej recytacji Psałterza katyzmy poetyckie apostołom z
Oktoechosu.

Po drugiej recytacji Psałterza katyzma poetycka kyr Józefa. Ton 5:

Prosomion: Współniemające początku.

Kontemplację i działanie jako połączone starajmy się posłać na
Chrystusa prośbę, aby nasz umarły rozum, jak owego Łazarza, ożywił
swoją budzącą bojaźń obecnością i przyniesiemy Jemu gałązki
sprawiedliwości i będziemy wołać: Błogosławiony, który idzie w imię
Pańskie.

Chwała, i teraz. Teotokion: Wielce bolesne żądze mojej duszy i
słabości mego ciała szybko ulecz. Ulecz skażenie mego rozumu,
Nieskalana, i uczyń mnie godnym, abym w ciszy myśli przynosił czyste
modlitwy Królowi wszystkich, Bogurodzico, i wyproś odpuszczenie
grzechów.

Po trzeciej recytacji Psałterza katyzma poetycka kyr Teodora. Ton 6:

Prosomion: Anielskie.

Łazarz nie żyje już drugi dzień i łzy smutku leją po nim krewni, Maria
z Martą, widząc przed sobą kamień grobowy. Stanie przy nim Stworzyciel
ze swoimi uczniami, aby zniewolić śmierć i dać życie. Przeto wołajmy
do Niego: Panie, chwała Tobie.

Chwała, i teraz. Teotokion: Święta i czysta Władczyni, Matko Boga
naszego, która w niewypowiedziany sposób zrodziłaś Stwórcę wszystkich,
błagaj zawsze ze świętymi apostołami Jego łaskawość, aby wybawił nas z
żądz i dał nam odpuszczenie grzechów.

Kanon z Menei i trójpieśń kyr Józefa. Recytujemy pieśń biblijną. Ton
5:

Pieśń 4

Hirmos: Poznając Twoje Boże uniżenie, Chryste, Habakuk proroczo wołał
z lękiem do Ciebie: Przyszedłeś na zbawienie ludu Twego, zbawić Twoich
pomazańców.

Zorzą waszego pocieszenia oświećcie zamkniętych w cieniu grzechów,
pobożnie wysławiających was, pełni światłości apostołowie.

Połączywszy miłość z miłosierdziem postarajmy się na przebłaganie
posłać je Chrystusowi, wierni, aby i nas wskrzesił z grobu tajemnych
żądz naszych.

Nie oszczędzimy miłości cielesnej, umarli duszą, i miłością
przylgnijmy do Zbawiciela, aby nas wybawił ze strasznego skazania na
piekło.

Przepowiedziałeś zaśnięcie Łazarza, którego wkrótce wskrzesiłeś, i
przyjąłeś chwałę od niemowląt trzymających kwiaty, znaki Twojej męki,
Zbawco mój.

Teotokion: Z Ciebie popłynęła Boża woda nieśmiertelności i życia,
nieskalana Bogurodzico, którą spożywający wybawiają się ze
śmiercionośnego pragnienia.

Inny kanon kyr Teodora. Ton 6.

Hirmos: Usłyszałem wieść od Ciebie.

Łazarz został pogrzebany i nad jego grobem oraz nad Martą łkają teraz
i płaczą, pragnąc, abyś Ty przed nimi stanął, Dawco Życia.

Śmierć zaczyna drżeć z przerażenia, odczuwając Twoje przyjście do
niej, Chryste, bowiem krańcom świata okazałeś ją daremną, Życie nasze.

Chwała. Triadikon: Jedności prosta, niestworzona, niemająca początku
Istota, w Trójcy opiewane Hipostazy, zbaw nas z wiarą kłaniających się
władzy Twojej.

I teraz. Teotokion: Z Ojca Syna przedwiecznego w czasie bez mężczyzny
Matko Boża zrodziłaś, przedziwny cud, karmisz będąc Dziewicą.

Chwała Tobie, Boże nasz, chwała Tobie.

Zbiegnijcie się, przyjdźcie, którzy żyjecie w pustyniach i pieczarach,
aby spotkać pieśniami Pana Chwały, przybywającego na źrebięciu oślicy.

Katabasja: Usłyszałem wieść od Ciebie i uląkłem się, poznałem dzieła
Twoje i przeraziłem się, chwała mocy Twojej, Panie.

Pieśń 8

Hirmos: Tobie, Stwórco wszystkich, młodzieńcy w piecu uczyniwszy chór,
śpiewali: Wszystkie dzieła Pana, śpiewajcie i wywyższajcie na
wszystkie wieki.

Zabierz z mego serca ciężki kamień, módlcie się do wielce szczodrego,
kamieniami będąc kamienia węgielnego, głoszący Boga apostołowie
Pańscy.

Idźmy – głosiłeś Twoim przyjaciołom – nasz przyjaciel Łazarz już
zasnął, a podnosząc go uśpię na wieki zgubną złość śmierci.

Byliście łagodni duszą i pokorni zwyczajami, przyjąwszy łaskę
łagodnego Władcy wszystkich, przychodzącego skruszyć pychę Złego.

Teotokion: Prorok widział Ciebie jako bramę oświeconą światłością,
Nieskalana, bowiem w niewypowiedziany sposób zrodziłaś Dawcę
Światłości, który upodobnił się do nas. Jego wywyższamy na wszystkie
wieki.

Inny hirmos: Czcigodne Twoje dzieci.

Maria i Marta płaczą teraz widząc Łazarza leżącego w grobie i boleśnie
wołają: Gdyby Chrystus był tutaj, nie umarłby brat nasz.

Niechaj otchłań czeka na swoją zgubę, bowiem Życie przychodzi
podźwignąć Łazarza wołającego: Błogosławcie, śpiewajcie i wywyższajcie
na wszystkie wieki.

Błogosławimy Ojca i Syna, i Świętego Ducha, Pana.

Triadikon: Niemającemu początku, Zrodzonemu i Pochodzącemu, Ojcu
kłaniam się rodzącemu, Syna wysławiam zrodzonego, śpiewam
współjaśniejącemu z Ojcem i Synem Duchowi Świętemu.

I teraz. Teotokion: Tego, którego zrodziłaś w niewypowiedziany sposób,
Dziewico, nigdy nie przestawaj błagać jako Przyjaciela człowieka, aby
wybawił z nieszczęść przybiegających do Ciebie.

Chwała Tobie, Boże nasz, chwała Tobie.

Przygotujmy na spotkanie cnoty jako gałązki i jako palmy, i Królowi
Chrystusowi zawołajmy, wierni: Błogosławcie, śpiewajcie i wywyższajcie
na wszystkie wieki.

Chwalimy, błogosławimy i kłaniamy się Panu, śpiewając i wywyższając Go
na wieki.

Katabasja: Czcigodne Twoje dzieci w piecu cherubinów naśladowały,
trójświętą pieśń śpiewając: Błogosławcie, śpiewajcie i wywyższajcie na
wszystkie wieki.

Pieśń 9

Hirmos: Izajaszu, wesel się, oto Dziewica poczęła w łonie i rodzi Syna
Emanuela, Boga i Człowieka, Wschód jest imię Jego. Jego wywyższając,
Dziewicę uwielbiamy.

Wybaw mnie z przyjaźni oszusta, Władco Chryste, bowiem przyjaciółmi
Twoimi okazałeś mądrych uczniów, z którymi szedłeś podnieść Twego
wiernego przyjaciela Łazarza, Zbawco, z dziękczynieniem śpiewającego
Tobie.

Ze spełnieniem postu, Panie, napełnij radością nasze serca i rozum,
Łaskawco, dla modlitw Twoich apostołów, którzy Ciebie umiłowali,
Zbawcę dusz naszych.

Cuchnąc ranami złości żyję w grobie lenistwa, Chryste, przeto wołam do
Ciebie: Podnieś mnie, Zbawco, abym i ja z gałązkami cnót spotkał
Ciebie wołając Bogu „Hosanna”.

Teotokion: Zrodziłaś nam Syna o dwóch wolach i naturach, wybrana przez
Boga, Jednorodzonego Syna Ojca, który stał się człowiekiem, aby nas
okazać wspólnikami nadboskiej natury, Przeczysta.

Inny hirmos: Niewypowiedziane zrodzenie z poczęcia bez nasienia.

Dzisiaj Łazarz drugi dzień jest w grobie i nad nim Marta i Maria
wylewają łzy jako rodzone siostry. Chrystus zaś idzie do niego z
Bożymi apostołami, aby pokazać wielki cud.

Zgubna dla wszystkich śmierci, przyjmij zniszczenie, odźwierni Twoi
niech strzegą rygli, bowiem Chrystus swoim słowem skruszy twoje bramy,
wskrzeszając Łazarza. Pij to pierwsze, otchłani, prorok woła do ciebie
z nami.

Chwała. Triadikon: Jedynego jedyny Rodzicu, Jednorodzonego Syna Ojcze,
i jedyny jedynego Światłość, Światłości jaśnienie, i jedyny jedynego
Boga Święty Duchu, Pana Bóg, zaiste będący. O Trójco, jedności święta,
zbaw mnie, błogosławiącego Ciebie.

I teraz. Teotokion: Cud Twego zrodzenia zadziwia mnie, Nieskalana,
jakże bez nasienia poczynasz Nieogarnionego? Powiedz, jak będąc
Dziewicą rodzisz jak Matka? To, co jest nadprzyrodzone przyjmij z
wiarą, pokłoń się Zrodzonemu, co bowiem zechce, to może.

Chwała Tobie, Boże nasz, chwała Tobie.

Pan idzie zasiąść na źrebięciu oślicy, jak jest napisane. Ludzie
przygotujcie się z palmami i z bojaźnią przyjąć Króla wszystkich jako
zwycięzcę śmierci, który z otchłani podźwignął Łazarza.

Katabasja: Niewypowiedziane zrodzenie z poczęcia bez nasienia,
niezniszczalny owoc Matki nie znającej męża, zrodzenie bowiem Boga
odnawia naturę. Przeto wszystkie pokolenia Ciebie, jako Bożą
Niewiastę-Matkę, prawowiernie wywyższają.

Fotagogikon tonu.

Do psalmów pochwalnych dodajemy isomelosy dnia. Ton 5:

Przyjdźcie, wszyscy bracia, z czystym sumieniem przystąpmy przez
końcem do łaskawego Boga, odrzucając troski życiowe, zatroszczmy się o
dusze przez wstrzemięźliwość mając odrazę do pokarmów i troszcząc się
o jałmużnę, jak jest napisane, przez którą niektórzy goszczą aniołów.
Nakarmmy ubogich, dla Tego, który nas nakarmił swoim ciałem.
Przyobleczmy się w odziewającego się w światłość jak w szatę, aby
modlitwami przeczystej Bogurodzicy i Dziewicy Matki otrzymać
odpuszczenie grzechów z rozrzewnieniem zawołajmy do Niego: Panie,
wybaw nas z odpowiedzi lewicy i pozwól stać po Twojej prawicy, jako
miłosierny i Przyjaciel człowieka.

Męczennikom: Święci będąc męczeni weseląc się wołali: Te przejścia
prowadzą nas do Władcy. Zamiast obecnych ran cielesnych świetlista
szata zajaśnieje nam w zmartwychwstaniu, zamiast zniewag korony,
zamiast więzów ciemnicy raj i zamiast osądzenia ze zbójcami życie z
aniołami. Przeto dla ich modlitw, Panie, zbaw dusze nasze.

Chwała i teraz. Teotokion:

Prosomion: Łaski Pełna.

Wybrana ze wszystkich pokoleń usłysz nasz głos i daj odpuszczenie
duszom naszym, wybawienie z żądz i chorób ze względu na apostołów,
wszystko mogąca jako Matka Boża.

Na szóstej godzinie troparion proroctwa. Ton 1:

Głosu Twych sług nie zapomnij, Panie, wspomnij, że zawsze w Tobie
składaliśmy nadzieję, wszystko mogącym, i pomóż nam, prosimy.

Prokimenon, Psalm 117, ton 4: Oto brama Pańska, przez nią wejdą
sprawiedliwi. Stichos: Wysławiajcie Pana, bo jest dobry.

Czytanie Proroctwa Izajasza (65, 1-16).

Tak mówi Pan: Gdy znajdzie się dojrzały sok w winnych jagodach, mówią
"Nie niszczyć ich, bo to błogosławieństwo". Podobnie uczynię przez
wzgląd na moje sługi, aby nie zniszczyć wszystkich. Z Jakuba wywiodę
potomstwo i z Judy dziedzica góry świętej mojej. Moi wybrani
odziedziczą krainę i moi słudzy mieszkać tam będą. Stanie się Saron
pastwiskiem dla trzody, a dolina Akor wygonem dla bydła, na korzyść
mego ludu, co Mnie poszukuje. Lecz was, którzy porzuciliście Mnie i
zapominacie o świętej górze mojej, i przygotowujecie ucztę dla demona,
i napełniacie czarkę wina na szczęście, was wydam pod miecz, wszyscy
padniecie zabici, ponieważ wołałem was, a nie posłuchaliście, mówiłem,
a czyniliście zło przede Mną i wybraliście to, co Mi się nie podoba.
Dlatego tak mówi Pan: Oto moi słudzy jeść będą, a wy będziecie łaknąć.
Oto moi słudzy pić będą, a wy będziecie cierpieć pragnienie. Oto moi
słudzy weselić się będą, a wy będziecie wstyd odczuwać. Oto moi słudzy
rozradują się w weselu serca, a wy jęczeć będziecie w bólu serca
waszego i zawodzić będziecie zgnębieni na duchu. Pozostawicie swe imię
moim wybranym na nasycenie, a was zabije Pan! Sługom zaś moim nadadzą
nowe imię. Kto na ziemi zechce pobłogosławić, wypowie swe
błogosławieństwo przez Boga prawdy.

Prokimenon, Psalm 118, ton 4: Ukaż mi, Panie, drogę ustaw Twoich, a
będę jej strzegł do końca. Stichos: Ukaż mi, Panie, drogę ustaw
Twoich.

W czwartek wieczorem,

zwykła recytacja Psałterza. Do: Panie, wołam do Ciebie, dodajemy sześć
stichosów

i śpiewamy isomelosy kyr Józefa. Ton 4:

Prosomion: Wezwany z wysoka.

Najświętsza dwójca apostolska, znająca Ciebie, jedynego z Trójcy,
Chryste, jest teraz przez Ciebie posyłana, aby przyprowadzić źrebię,
syna podjarzemnej, jak jest napisane. Na nim zasiądziesz, Łaskawco,
upokarzając się, aby na wysokościach przygotować mieszkanie dla
wszystkich miłujących Ciebie i przeniknąwszy do pozbawionych rozumu,
Słowo, żądze szkodliwe dla rozumu uczynić rozumnymi, wołających Tobie:
Hosanna.

Przyjmij, Syjonie, Króla, oto stanie przed Tobą najłagodniejszy, który
wskrzesił Łazarza i zniszczył gorzkie królestwo śmierci. Mnóstwo
zgromadzonych przez Boga świętych mnichów z prostą gawiedzią zbiera
się z palmami, aby spotkać Chrystusa wołając: Błogosławiony, który
idzie zbawić rodzaj ludzki męką krzyża i wszystkim dać beznamiętność
ze względu na łaskawość.

Inna stichera isomelos kyr Teodora, ton 8:

Prosomion: Który w Edenie.

Chryste, na wysokościach noszony przez budzących bojaźń serafinach
jako Bóg i Stwórca wszystkich, sam na ziemi idziesz zasiąść na
źrebięciu oślęcia i jesteś we wszystkim podobny do nas ludzi. Betania
weseli się, przyjmując Ciebie, Zbawco. Jerozolima raduje się,
czekając, aby przyjąć Ciebie. Śmierć została uśmiercona, musi wypuścić
Łazarza ze zmarłych. A my z palmami spotykamy Ciebie z radością,
wyśpiewując panowanie łaskawości Twojej, Panie.

Trzy stichery z Menei. Chwała, i teraz. Teotokion.

Prokimenon, Psalm 119, ton 6: Do Pana wołałem, gdy byłem w utrapieniu
i wysłuchał mnie. Stichos: Panie, wybaw duszę moją od warg nieprawych
i od języka podstępnego.

Czytanie Księgi Rodzaju (46, 1-7).

Wstał Izrael i wyruszył w drogę z całym swym dobytkiem. Przyszedł do
studni przysięgi i złożył ofiarę Bogu ojca swego, Izaaka. Bóg zaś w
widzeniu nocnym tak odezwał się do Izraela, mówiąc: „Jakubie,
Jakubie!” A on odpowiedział: „Oto jestem”. Rzekł do niego: „Jam jest
Bóg ojców twoich. Idź bez obawy do Egiptu, gdyż uczynię cię tam
wielkim narodem. Ja pójdę z tobą do Egiptu i Ja stamtąd cię
wyprowadzę, a Józef zamknie ci oczy”. Wstał Jakub od studni przysięgi,
a synowie Izraela umieścili ojca swego, Izraela, i swe żony na wozach,
które faraon przysłał dla przewiezienia ich. Zabrali też swe trzody i
swój dobytek na wozy, które posłał Józef, aby go wzięli. I wziąwszy
majątek swój i cały dobytek, który nabyli w ziemi Kanaanu, weszli do
Egiptu Jakub i cała rodzina jego z nim. Synowie i wnuki jego z nim,
córki i wnuczki, i całe swoje potomstwo wprowadził do Egiptu.

Prokimenon, Psalm 120, ton 6: Pan zachowa ciebie od zła wszelkiego,
zachowa duszę twoją Pan. Stichos: Oczy me wznoszę ku górom, skąd
nadejdzie pomoc moja.

Czytanie Księgi Przysłów (23, 15-33; 24, 1-5).

Synu, gdy mądre będzie twe serce, i moje serce będzie się cieszyć. I
będą trwały w słowach twoich usta moje, jeśli prawdą będą. Niech twoje
serce nie zazdrości grzesznikom, lecz zabiega tylko o bojaźń Pańską
cały dzień, bo gdy ją zachowasz będziesz miał wnuków i nadzieja twoja
nie zawiedzie. Słuchaj, synu, i bądź mądry, prostą drogą prowadź twe
serce. Nie bądź z tych, co winu hołdują lub mięsem się lubią obżerać,
bo pijak i żarłok będzie w nędzy, ospałość chodzi w łachmanach.
Słuchaj, synu, ojca, który cię zrodził, i nie gardź twą matką,
staruszką! Nabywaj prawdę, nie odrzucaj mądrości, nauki, rozwagi!
Raduje się ojciec prawego, kto zrodził mądrego, dusza jego się cieszy.
Niech się weselą twój ojciec i matka, twa rodzicielka niech będzie
szczęśliwa z ciebie. Synu, daj mi swe serce, a dróg moich niech
strzegą twe oczy. Naczyniem skruszonym jest cudzy dom i ciasną studnią
jest obcy. On szybko zginie, a wszelki przestępca Zakonu zostanie
zniszczony. U kogo «Ach!», u kogo «Biada!», u kogo swary, u kogo żale,
u kogo rany bez powodu, u kogo oczy są mętne? U przesiadujących przy
winie i bywających na ucztach. Nie upijajcie się winem, ale
rozmawiajcie z człowiekiem sprawiedliwym i rozmawiajcie w bramach.
Jeśli oczy wasze będą patrzeć na kielichy i szklanice, twoje oczy
dostrzegą rzeczy dziwne. W końcu będziesz ukąszony jak przez żmiję i
jak wąż wypuści jad. Gdy oczy twoje ujrzą cudzą żonę, wtedy usta twoje
wypowiedzą zgorszenie. Zdajesz się spać na dnie morza i jak sternik w
falach wielkich. Rzekniesz: „Obili mnie, nic nie poczułem, wyzywali
mnie, ale nic nie zrozumiałem. Kiedyż będzie poranek, abym idąc
spotkał się z nim?” Synu, nie zazdrość ludziom nieprawym, nie pragnij
ich towarzystwa. Bo serce ich obmyśla przemoc, ich wargi mówią
złośliwie. Dom się buduje mądrością, a roztropnością się umacnia.
Rozsądek napełnia skarbnice wszelkim bogactwem, drogim i miłym. Mąż
mądry jest lepszy niż krzepki, a roztropny niż wielki rolnik.

Na stichownie isomelos dnia, ton 8:

Wybaw mnie, Chryste Boże, z naśladowania niemiłosiernego bogacza,
który nie kontaktował się z innymi ludźmi, bowiem Ty przez Twój krzyż
uczyniłeś oczyszczenie grzechów naszych. Okaż nas naśladowcami
ubogiego Łazarza, pełnego wdzięczności i cierpliwości, nie odłącz nas
od łona patriarchy Abrahama ze względu na wielkie Twoje miłosierdzie.

Męczennikom: Męczennicy Pańscy, uświęcacie każde miejsce.

Chwała, i teraz, stauroteotokion:

Prosomion: O przesławny cud!

O przesławny cud! O nowa tajemnicy! O przerażający zamysł! – mówiła
Dziewica, widząc Ciebie powieszonego na krzyżu pośrodku dwóch łotrów i
Ta, która bez bólu zrodziła Ciebie w zdumiewający sposób, płacząc
wołała: Biada mi, Dziecię najukochańsze, jakże to okrutny i
niewdzięczny naród przygwoździł Ciebie do krzyża?

W piątek palmowy na jutrzni triadikony tonu.

Po pierwszej recytacji Psałterza katyzmy poetyckie krzyża z
Oktoechosu.

Po drugiej recytacji Psałterza katyzma poetycka kyr Józefa. Ton 4:

Prosomion: Szybko przybądź.

Dwóch uczniów zostało posłanych, aby przyprowadzić źrebię oślicy, jak
jest napisane, na nim Chrystus zasiądzie i piękny wejdzie przyjąć Bożą
chwałę. Idźmy starannie Go spotkać, przynosząc Jemu gałązki dobrych
uczynków.

Chwała, i teraz. Stauroteotokion. Prosomion:

Dziewico najczystsza, Matko Chrystusa Boga, oręż przeszedł Twoją
najświętszą duszę, gdy widziałaś dobrowolnie krzyżowanego Twego Syna i
Boga, do którego nie przestawaj się modlić, Błogosławiona, o danie nam
przebaczenie grzechów w czasie postu.

Po trzeciej recytacji Psałterza katyzma poetycka kyr Teodora. Ton 8:

Prosomion: Powstałeś z martwych.

Dwóch uczniów zostaje dzisiaj posłanych, aby źrebię oślicy
przyprowadzić Władcy wszystkich. A On idzie zasiąść na nim, noszony
przez mnóstwo serafinów. Trzymająca świat wszystko pożerająca śmierć,
która pierwsza zniewoliła rodzaj ludzki, zaczyna lękać się o Łazarza.

Chwała, i teraz. Staurotekotokion. Prosomion:

Stojąc przy męce Syna Czysta płacząc gorzko wołała w pieśniach:
Dlaczego Ciebie, którego nieustannie w pieśniach sławią aniołowie,
dzieci hebrajskie – biada mi! – postawiły przed sądem Piłata, Synu?
Wysławiam, Słowo, Twoją ogromną i niewypowiedzianą łaskawość.

Kanon z Menei i trójpieśń kyr Józefa. Recytujemy pieśń biblijną. Ton
4:

Pieśń 5

Hirmos: Niech mi zajaśnieje, Panie, światłość nakazów Twoich, albowiem
dla Ciebie od poranku czuwa duch mój i śpiewa Tobie: Ty jesteś Bogiem
naszym i do Ciebie przybiegam, Królu świata.

Zasnąwszy na Twoim krzyżu, Panie, zmieniłeś śmierć w sen, Władco.
Zawołałeś bowiem: Przyjaciel Łazarz zasnął, lecz pójdźmy teraz go
obudzić.

Spełniając przepowiednie proroków przyszedłeś do miasta zabijającego
proroków, szczodry Chryste, aby być dobrowolnie zabitym i zbawić mnie,
zabitego przez zniszczenie.

Niepokorne ciało podporządkowując Słowu, wstrzemięźliwością i
modlitwami, mnisi i prości ludzie, spotkajcie Chrystusa, który
wsiadłszy na źrebięcia oślicy idzie cierpieć.

Teotokion: Kroplami Twego miłosierdzia napój, Przeczysta, moją myśl
wyschłą przez płomień grzechu i zapal wygasły świecznik mego serca,
Bramo Światłości.

Inny kanon kyr Teodora. Ton 8.

Hirmos: Mrok duszy mojej rozpędź.

Gdy chciałeś iść do Betanii, posłałeś dwóch Twoich uczniów, Chryste,
aby przyprowadzili Tobie źrebię oślicy, na którym nie siedział nikt z
ludzi. Poza Tobą bowiem, Zbawco, nikt nie może podporządkować
nierozumnych pogan.

Mnóstwo Żydów zeszło z Jerozolimy do Betanii i cierpią dzisiaj z
siostrami Łazarza. Nazajutrz zaś widząc go wychodzącego z grobu,
zmówią się na zabójstwo Chrystusa.

Chwała. Triadikon: Trójco Najświętsza, Ojcze i Synu i Duchu wszystko
dokonujący, Błogosławione Bóstwo, Istota niemająca początku i
trójjaśniejąca Światłość, przez wszystkich widoczne panowanie,
zachowaj sługi Twoje.

I teraz. Teotokion: Widząc Ciebie, Chryste, na krzyżu przygwożdżonego
gwoździami i z Twego życiodajnego boku cieknącą krew i wodę, Matka
Twoja zraniona była macierzyńskim miłosierdziem, poznawała bowiem Syna
swego.

Chwała Tobie, Boże nasz, chwała Tobie.

Oto Chrystus przygotowuje się stanąć w Jerozolimie, przeto wy, którzy
jesteście w górach i pustyniach, zgromadźcie się mnisi, aby Go
radośnie spotkać z całą ziemią.

Katabasja: Mrok duszy mojej rozpędź Dawco Światłości, Chryste Boże,
który rozpędziłeś pierwotną ciemność otchłani i daj mi światłość
przykazań Twoich, Słowo, abym czuwając od poranku sławił Ciebie.

Pieśń 8

Hirmos: Ziemia i wszystko, co na niej.

Mając Życie i Zmartwychwstanie jako Przyjaciela, o niewiasty, dlaczego
gorzko płaczecie? Idzie swoim zmartwychwstaniem ożywić najbliższego
przyjaciela, ogłaszając zmartwychwstanie wszystkich, Łaskawca
wszystkich.

Zbierzcie się, gromady mnichów jak duchowe baranki, spotkajcie
arcypasterza Chrystusa, nosząc teraz gałązki. Idzie dobrowolnie jako
Baranek dać się zabić, Pan, aby wybawić nas z niewoli wilka.

Gdy szedłeś do Betanii tupot Twoich nóg odczuwała wroga otchłań i
dotykając nóg Łazarza mówiła: Jeśli Życie zechce wezwać ciebie, nie
leń się i wyjdź, zrozumiałam bowiem moje szybkie zniszczenie.

Teotokion: Święte głosy proroków głoszą Ciebie obrazowo Bramą i Górą,
Namiotem, Świętą Ziemią i Świetlistym Obłokiem. Z Niego będącym w
ciemnościach i cieniu śmierci zajaśniało Słonce, Dziewico, jedyny
Dawca Światłości.

Inny hirmos: Aniołowie i niebiosa.

Dwóch uczniów zostało posłanych, aby przyprowadzić źrebię podjarzemnej
dla wstępującego na obłokach, którego wszystko opiewa i wywyższa na
wszystkie wieki.

Chrystus przy bramie, przeto nie smuć się, Betanio! Płacz Twój
przemieni bowiem w radość dźwignąwszy z grobu Łazarza, twego
wychowanka, śpiewającego i wywyższającego Chrystusa na wieki.

Błogosławimy Ojca i Syna, i Świętego Ducha, Pana.

Triadikon: Jeden Bóg jest Trójcą, ani Ojciec nie zmienił się w
synostwo, ani Synowi nie przemienił w pochodzenie, ale cechy są dwie,
a Trzy Światłości Boga sławię na wieki.

I teraz. Teotokion: Jedyna rodzisz bez zniszczenia, jedyna karmisz
niemowlę bez małżeństwa, jedyna rodzisz Twego Stwórcę i Władcę,
chociaż jesteś Matką i Służebnicą. Tobie, Dziewico Matko, śpiewamy na
wieki.

Chwała Tobie, Boże nasz, chwała Tobie.

Ogrody cnót i zmysłowe gałązki gorliwie przygotujmy, aby przyjąć
jadącego na źrebięciu oślicy Chrystusa, którego wywyższamy na
wszystkie wieki.

Chwalimy, błogosławimy i kłaniamy się Panu, śpiewając i wywyższając Go
na wieki.

Katabasja: Aniołowie i niebiosa, siedzącego na tronie chwały i
nieustannie sławionego, błogosławcie, śpiewajcie i wywyższajcie Go na
wieki.

Pieśń 9

Hirmos: Albowiem uczynił mi.

Oto uroczyście ogłosiłeś, Jezu, że wejdziemy do świętego miasta i
rękoma zabójców zaiste zostaniesz wydany na krzyż i zabity ciałem.

Chcąc wyrwać śmierci Twego przyjaciela, Słowo, umarłeś za nas
przygwożdżony ciałem, dając wiernym ludziom nieśmiertelność, jedyny
Nieśmiertelny.

Przynieśmy Chrystusowi palmy cnotliwości, który na oślęciu upokorzył
się ciałem, i powiedzmy Mu: Przyszedłeś na mękę, błogosławiony jesteś,
Zbawco.

Teotokion: Twoje zrodzenie budzi bojaźń, Bogurodzico Matko Chrystusa.
Przeto z wiarą Ciebie błogosławimy i godnie sławimy, pokolenia
pokoleń, na wieki. Amen.

Inny hirmos: Objawione na górze.

Teraz posyłając uczniów Chrystus rzecze: Odwiązawszy dla mnie źrebię,
przyprowadźcie, abym rozwiązał pogan z głupoty i poddał Ojcu jako Syn.

Pan idzie, otwórz Twoje bramy Betanio, przyjmij z wiarą Władcę. Idzie
bowiem wskrzesić z grobu Łazarza jako Jedyny wszechmocny.

Chwała. Triadikon: Twoja Trójjaśniejąca jedyna zasada, Panie,
świetlistymi promieniami oświeca nasz rozum i od oszustwa wielobóstwa
nawraca nas do jednoczącego przebóstwienia,

I teraz. Teotokion: Raduj się, pałacu Króla wszystkich, przez którą
królestwo niebieskie i życie z aniołami otwiera się dla będących na
ziemi, Bogurodzico Dziewico.

Chwała Tobie, Boże nasz, chwała Tobie.

Żyjący w pustyniach, górach i wertepach, przyjdźcie i zgromadźcie się
z nami niosąc palmy, aby spotkać Króla i Władcę. Idzie bowiem zbawić
dusze nasze.

Katabasja: Objawione na górze Dawcy Prawa w ogniu i krzewie zrodzenie
zawsze Dziewicy na nasze zbawienie, wiernych, w niemilknących
pieśniach uwielbiamy.

Fotagogikon tonu.

Do psalmów pochwalnych dodajemy isomelosy dnia. Ton 1:

Poemat cesarza Leona.

Pogardziwszy, duszo moja, Bożymi namaszczeniami, ogarnięta zostałaś
przez ataki wroga, przez swoje pragnienie oddałaś się zniszczeniu,
stałaś się obciążoną licznymi grzechami i skalałaś utkaną przez Boga
szatę. Bez szaty godowej przygotowałaś królewską ucztę. Skoro jednak
przyszłaś z grzechem i spoczęłaś upokorzona szatą żądz, stałaś się
winną wejścia i zostałaś wypędzona z pałacu, zawołaj więc do Zbawcy:
Oko budzące bojaźń, przyjmij mnie jakim jestem i jakim byłem, który
przed ukrzyżowaniem zostałeś ubrany w płaszcz hańby ze względu na
mnie, rozerwij moją włosiennicę i przyodziej w szatę wesela oraz wybaw
mnie z ciemności zewnętrznej i wiecznego płaczu, i zmiłuj się nade
mną.

Męczennikom: Przyjdźcie, wszyscy ludzie, w pieśniach i śpiewach
duchowych uczcijmy cierpiętników Chrystusowych, światła świata i
głosicieli wiary, zawsze bijące źródła, z których dla wiernych
wypływają uleczenia. Ich modlitwami, Chryste Boże nasz, daj pokój
Twemu światu i duszom naszym wielkie miłosierdzie.

Chwała, i teraz. Ton 8: Spełniwszy pożyteczną dla dusz
Czterdziesiątnicę, prosimy o ujrzenie świętego tygodnia Twojej męki,
Przyjacielu człowieka, aby wysławiać w nim wspaniałość Twoją i
niewypowiedzianą Twoja Opatrzność względem nas, jednomyślnie
śpiewającym: Panie, chwała Tobie.

Ciąg dalszy jak zwykle.

Na szóstej godzinie troparion proroctwa, ton 3:

Nie do zniesienia jest, Panie, Twój gniew na grzeszników, nie jesteśmy
godni wejrzeć i prosić Ciebie o miłosierdzie. Obyś Twoją
zapalczywością i Twoim gniewem nie zgubił nas, których ręką Twoją
stworzyłeś z ziemi.

Prokimenon, Psalm 121, ton 4: Ze względu na dom Pana, Boga naszego,
szukałem dobra. Stichos: Rozradowałem się, gdy mi powiedziano:
Pójdziemy do domu Pana!

Czytanie Proroctwa Izajasza (66, 10-24).

Radujcie się Jerozolimo, weselcie się w niej wszyscy, co ją miłujecie!
Cieszcie się z nią bardzo wszyscy, którzy w niej mieszkacie. Ażebyście
ssać mogli aż do nasycenia z piersi jej pocieszenia, abyście ssąc
rozkoszowali się u wyjścia Jej chwały. Tak bowiem mówi Pan: „Oto Ja
skieruję do niej pokój jak rzekę i chwałę narodów jak strumień
wezbrany. Ich dzieci będą noszone na ramionach i na kolanach będą
pieszczone. Jak kogo pociesza własna matka, tak i Ja was pocieszać
będę, w Jerozolimie doznacie pociechy”. Na ten widok rozraduje się
serce wasze, a kości wasze nabiorą świeżości jak trawa. Ręka Pana da
się poznać tym, którzy się Go lękają, a gniew Jego nieprzyjaciołom. Bo
oto Pan przybywa jak ogień, a Jego rydwany pędzą jak burza, by
zaspokoić swój gniew zemstą i groźby w płomieniach ognia. Ogniem
bowiem Pańskim sądzona będzie cała ziemia i mieczem swym ukarze
wszelkie ciało. Wielu będzie zabitych przez Pana. Ci, którzy się
poświęcają i oczyszczają, by wejść do ogrodów i w przedsionkach jedzą
wieprzowe mięso i płazy, i myszy, zginą razem, mówi Pan. A Ja znam ich
czyny i zamysły, i idę zebrać wszystkie narody i języki, przyjdą i
ujrzą chwałę moją. Pozostawię u nich znak i wyślę niektórych ocalałych
z nich do narodów, do Tarszisz, Put, Meszek i Rosz, Tubal i Jawan, do
wysp dalekich, które nie słyszały imienia mego ani nie widziały chwały
mojej. Oni ogłoszą chwałę moją wśród narodów. Z wszelkich narodów
przyprowadzą jako dar dla Pana wszystkich braci waszych, z koniami, z
wozami, z lektykami, do świętego miasta, mówi Pan. Podobnie jak
Izraelici przynoszą ofiary swoje z psalmami do świątyni Pana. Z nich
także wezmę sobie niektórych jako kapłanów i lewitów, mówi Pan. Bo jak
nowe niebiosa i nowa ziemia, które Ja uczynię, trwać będą przede Mną,
mówi Pan, tak będzie trwało wasze potomstwo i imię wasze. Stanie się
to, że każdego miesiąca podczas nowiu i w każdą sobotę, przyjdzie
każdy człowiek, by Mi oddać pokłon w Jerozolimie, mówi Pan. A gdy
wyjdą i ujrzą trupy ludzi, którzy się zbuntowali przeciwko Mnie,
bowiem robak ich nie zginie, i nie zagaśnie ich ogień, i będą oni
odrazą dla wszelkiej istoty żyjącej».

Prokimenon, Psalm 122, ton 6: Zmiłuj się nad nami, Panie, zmiłuj się
nad nami. Stichos: Do Ciebie wznoszę oczy moje, który mieszkasz w
niebie.

W piątek wieczorem,

na nieszporach recytacja Psałterza. Do: Panie, wołam do Ciebie,
dodajemy dziesięć stichosów

i śpiewamy isomelos dnia, męczennikom i pięć isomelosów świętemu
Łazarzowi:

Isomelos, ton 8: Spełniwszy pożyteczną dla dusz Czterdziesiątnicę,
prosimy o ujrzenie świętego tygodnia Twojej męki, Przyjacielu
człowieka, aby wysławiać w nim wspaniałość Twoją i niewypowiedzianą
Twoja Opatrzność względem nas, jednomyślnie śpiewającym: Panie, chwała
Tobie.

Męczennikom: Męczennicy Pańscy módlcie się do Boga naszego i wyproście
dla naszych dusz wielość zmiłowań oraz oczyszczenie licznych grzechów.

Śpiewamy także pięć isomelosów świętemu Łazarzowi.

Poemat pobożnego cesarza kyr Leona Mądrego. Ton 6:

Panie, chcąc zobaczyć grób Łazarza, dobrowolnie chcący zamieszkać w
grobie, pytałeś: Gdzieście go położyli? Dowiedziawszy się to, co i
wiedziałeś, zawołałeś do tego, którego miłowałeś: Łazarzu, wyjdź z
grobu! I posłuchał martwy dającego mu oddech, Ciebie Zbawcę dusz
naszych.

Panie, przyszedłeś do grobu Łazarza zmarłego cztery dni temu i nad
grobem wylałeś łzy, podniosłeś martwego od czterech dni, Kłosie Życia.
Przeto śmierć związana została głosem i rozwiązuje rękoma całun
śmiertelny. Wtedy radością napełniło się mnóstwo uczniów i słyszany
był jeden okrzyk wszystkich: Błogosławiony jesteś, Zbawco, zmiłuj się
nad nami.

Panie, Twój głos zniszczył królestwo otchłani i słowo Twojej władzy
podniosło z grobu zmarłego od czterech dni, i stał się Łazarz zbawczym
obrazem odrodzenia. Wszystko jest dla Ciebie możliwe, Władco
wszystkich Królu, daj Twoim sługom oczyszczenie i wielkie
miłosierdzie.

Panie, chcąc przekonać uczniów o Twoim powstaniu z martwych,
przyszedłeś do grobu Łazarza. Wywoławszy go otchłań zniewoliłeś, która
wypuściła go po czterech dniach, wołającego do Ciebie: Błogosławiony
Panie, chwała Tobie.

Panie, wziąwszy Twoich uczniów przyszedłeś do Betanii, aby podnieść
Łazarza. Zapłakałeś nad nim prawem natury człowieczej, jako Bóg
podniosłeś go po czterech dniach i wołał do Ciebie, Zbawco:
Błogosławiony Panie, chwała Tobie.

Chwała. Ton 8: Stanąłeś nad grobem Łazarza, Zbawco nasz, i wywołałeś
zmarłego, jak ze snu podniosłeś go. Strząsnął zniszczenie na znak
niezniszczalności i wyszedł na słowo, związany przepaskami. Wszystko
możesz, wszystko pracuje dla Ciebie, wszystko podporządkowuje się
Tobie, Zbawco nasz, chwała Tobie.

I teraz. Ton 8: Spełniwszy pożyteczną dla dusz Czterdziesiątnicę,
zawołajmy: Raduj się, miasto Betanio, ojczyzno Łazarza. Radujcie się,
Marto i Mario, jego siostry, bowiem jutro przyjdzie Chrystus ożywić
słowem zmarłego brata. Gdy usłyszawszy gorzka i nienasycona otchłań
usłyszy Jego głos, zadrży ze strachu i bardzo zajęczawszy wypuści
Łazarza związanego przepaskami. Zobaczywszy ten cud zgromadzenie
hebrajskie zadziwi się i z palmami oraz gałązkami spotka Go, i ukażą
się sławiące dzieci, którym zazdroszczą ojcowie. Błogosławiony, który
idzie w imię Pańskie, Król Izraela.

Wejście. Pogodna Światłości.

Prokimenon, Psalm 123, ton 6: Pomoc nasza w imię Pana, który stworzył
niebo i ziemię. Stichos: Gdyby nie to, że Pan jest z nami, niech powie
to Izrael.

Czytanie Księgi Rodzaju (49, 35- 50, 26).

Gdy Jakub wydał polecenia synom swoim, złożył swe nogi na łożu,
wyzionął ducha i został przyłączony do swoich przodków. Józef przypadł
do twarzy swego ojca, płakał gorzko nad nim i całował go. A potem
rozkazał sługom swym grabarzom, aby pogrzebali jego ojca. I grabarze
pogrzebali Izraela. Zabrało im to czterdzieści dni, tyle bowiem czasu
trwał pogrzeb. Mieszkańcy Egiptu opłakiwali Jakuba przez
siedemdziesiąt dni. Kiedy zaś skończył się okres czterdziestu dni
żałoby po nim, Józef zwrócił się do wielmożów faraona z następującą
prośbą: „Jeśli darzycie mnie życzliwością, powiedzcie samemu
faraonowi, że mój ojciec zobowiązał mnie przed śmiercią swoją
przysięgą do spełnienia takiego polecenia: ‘Gdy umrę, pochowasz mnie w
moim grobie, który sobie przygotowałem w kraju Kanaan’. Niech mi więc
teraz będzie wolno udać się tam, abym mógł pochować mego ojca, a potem
wrócę”. Powiedzieli faraonowi słowa Józefa. Faraon odpowiedział
Józefowi: „Idź i pochowaj ojca twego, tak jak mu przysiągłeś”. I Józef
wyruszył w drogę, aby pochować ojca. A z nim poszło również wielu sług
faraona, starszych dworu jego, i wszyscy dostojnicy ziemi Egiptu.
Nadto cała rodzina Józefa, jego bracia oraz rodzina ojca jego. Tylko
trzody i bydło zostały w ziemi Goszen. Ciągnęli z nim również ludzie
na wozach i na koniach, tworząc bardzo liczny orszak. A gdy przybyli
do Goren-Haatad, które leży po drugiej stronie Jordanu, płakali tam
bardzo i Józef przez siedem dni obchodził żałobną uroczystość po swym
ojcu. Mieszkańcy ziemi Kanaan, widząc tę uroczystość żałobną w Goren-
Haatad, mówili: „Oto jak wielka jest żałoba Egipcjan!” Dlatego nazwano
tę miejscowość, która leży po drugiej stronie Jordanu, „Płacz Egiptu”.
Synowie Jakuba uczynili zatem tak, jak im rozkazał ojciec: przenieśli
go do Kanaanu i pochowali go w głębokiej pieczarze, którą to kupił
Abraham od Efrona Hetyty, na wprost Mamre. Józef po pogrzebie ojca
wrócił do Egiptu wraz z braćmi i wszystkimi, którzy z nim poszli, aby
pochować ojca jego. Bracia Józefa zdając sobie sprawę z tego, że
ojciec ich nie żyje, myśleli: „Na pewno Józef będzie nas teraz
prześladował i odpłaci nam za wszystkie krzywdy, które mu
wyrządziliśmy!” Toteż przyszli do Józefa i powiedzieli: „Ojciec twój
dał przed śmiercią takie polecenie, mówiąc: Powiedzcie Józefowi tak:
Przebacz braciom twym wykroczenie i winę ich, wyrządzili ci bowiem
krzywdę. Teraz przeto daruj łaskawie winę nam, którzy czcimy Boga ojca
twego!” Józef rozpłakał się, gdy mu to powiedzieli. Przyszli do niego
i powiedzieli: „Oto jesteśmy twoimi niewolnikami”. Lecz Józef
powiedział do nich: „Nie bójcie się. Czyż ja jestem na miejscu Boga?
Wy niegdyś knuliście zło przeciwko mnie, Bóg jednak zamierzył to jako
dobro, żeby sprawić to, co jest dzisiaj, że wykarmił się wielki
naród”. I rzekł im: „Nie bójcie się, będę żywił was i domy wasze”. I
tak ich pocieszał, przemawiając do serca ich. Józef mieszkał w Egipcie
wraz z całą rodziną swego ojca. Dożył Józef stu dziesięciu lat. I
widział Józef dzieci Efraima do trzeciego pokolenia, a dzieci Makira,
syna Manassesa, urodziły się na kolanach Józefa. Wreszcie Józef rzekł
do swych braci, mówiąc: „Ja umrę teraz. Nawiedzając nawiedzi was Bóg i
wyprowadzi was z tej ziemi do kraju, który poprzysiągł Bóg ojcom
naszym Abrahamowi, Izaakowi i Jakubowi”. Po czym zobowiązał synów
Izraela przysięgą, że spełnią takie polecenie: „Gdy Bóg nawiedzi was,
zabierzcie stąd moje kości z wami”. Po czym Józef umarł, mając sto
dziesięć lat i złożono go do trumny w Egipcie.

Prokimenon, Psalm 124, ton 4: Ufający Panu są jak góra Syjon, nie
zachwieją się na wieki. Stichos: Albowiem nie zostawi Pan berła
grzeszników na udziale sprawiedliwych.

Czytanie Księgi Przysłów (31, 8-32).

Synu, otwieraj usta twoje na słowo Boże i sądź uczciwie. Otwieraj usta
swe i sądź sprawiedliwie uciemiężonych i biednych! Niewiastę dzielną
któż znajdzie? Jej wartość przewyższa kamienie drogocenne. Serce
małżonka jej ufa, na zyskach mu nie zbywa. Czyni dobrze mężowi swemu
przez całe życie. O len się stara i wełnę, pracuje starannie rękami
swoimi. Podobnie jak okręt kupiecki, bogactwo sprowadza sobie z
daleka. Wstaje, gdy jeszcze jest noc, i żywność rozdziela domowi, a
obowiązki swym służącym. Myśli o roli i kupuje ją, z zarobku swych rąk
zasadza winnicę. Przepasuje mocą swe biodra, umacnia swoje ramiona do
pracy. Już widzi pożytek z swej pracy, jej lampa całą noc nie gaśnie.
Wyciąga ręce po kądziel, jej palce chwytają wrzeciono. Otwiera dłoń
ubogiemu, do nędzarza wyciąga ręce. Mąż jej nie martwi się o będących
w domu, bo cały dom jest odziany na lata. Sporządza potrójne szaty
mężowi swemu, a sobie okrycia z bisioru i z purpury. W bramie jej mąż
jest szanowany, gdy wśród starszyzny kraju zasiądzie. Płótno wyrabia i
sprzedaje Fenicjanom, a pasy dostarcza Kananejczykom. Usta swoje
otwiera z uwagą i na jej języku miłe nauki. Jej strojem jej moc i
godność, cieszy się do dnia następnego. Bada sprawy domu swego i nie
spożywa pokarmu lenistwa. Usta otwiera z mądrością. Jałmużna jej
wzbogaca dzieci, a mąż ją chwali: „Liczne córki zgromadziły bogactwo,
wielu zyskało moc, ale ty wszystkich przewyższyłaś i jesteś wywyższona
nad wszystkich. Kłamliwego wdzięku i marnego piękna niewieściego nie
ma w tobie, bowiem żona rozumna jest błogosławiona. Dajcie jej z
płodów jej rąk, niech sławiony będzie w bramie mąż jej”.

I dalszy ciąg Liturgii uprzednio poświęconych Darów jak zwykle.

Niech będzie wiadomym, że od dzisiaj ani męczennikom, ani teotokiony,
ani Oktoechos nie są śpiewane aż do Soboty świętego Tomasza.

W tenże piątek wieczorem odmawiamy wielkie powieczerze.

Na powieczerzu śpiewamy kanon. Poemat świętego ojca kyr Andrzeja z
Krety. Ton 1.

Pieśń 1

Hirmos: Pieśń zwycięstwa wszyscy śpiewajmy Bogu, który uczynił
przedziwne cuda, ramieniem wyciągniętym i zbawił Izraela, albowiem się
wysławił.

Chwała Tobie, Boże nasz, chwała Tobie.

Zmarłego Łazarza wskrzesiłeś po czterech dniach, Zbawco mój,
zniszczenie zmieniwszy ramieniem wyciągniętym i okazałeś swoją władzą
jako Mocny.

Wywoławszy Łazarza z grobu natychmiast wskrzesiłeś go. A otchłań na
dole gorzko płacze i jęcząc drży, Zbawco, przed Twoją władzą.

Zapłakałeś, Panie, nad Łazarzem, okazując wcielenie Twojej
Opatrzności, i z natury będąc Bogiem byłeś też z natury człowiekiem.

Utuliłeś łzy Marty i Marii, Panie, wskrzesiwszy Łazarza z martwych i
zmarłego pokazałeś ożywionym władzą Twoją.

Według prawa ludzkiej natury zapytałeś, Władco, „Gdzie jest położony
Łazarz?”, pokazując wszystkim, Zbawco, Twoją prawdziwą Opatrzność w
stosunku do nas.

Wtedy skruszyłeś rygle otchłani, wywoławszy Łazarza, i starłeś
panowanie wroga, zmusiwszy go, aby przed czasem krzyża drżał przed
Tobą, jedyny Zbawco.

Związanego Łazarza, trzymanego przez otchłań, Władco, jako Bóg
zaskoczyłeś i rozwiązałeś z więzów. Wszystko bowiem spełnia Twoje
nakazy, Mocny.

Chwała. Triadikon: Ojca wysławmy, Syna i Ducha, Trójcę nierozdzielną w
jednej naturze i z aniołami wysławiajmy jako jedynego niestworzonego
Boga.

I teraz. Teotokion: Bez zmiany zrodziłaś, Dziewico Matko, Stwórcę
natury, który ze Świętego Ducha i z woli Ojca stał się jak my, oprócz
zmiany i pomieszania.

Pieśń 2

Hirmos: Słuchajcie niebiosa i będę głosił, i śpiewał Chrystusowi,
który z Dziewicy przyszedł w ciele.

Chwała Tobie, który tylko zawołałeś i z grobu podniosłeś zmarłego od
czterech dni swego przyjaciela Łazarza.

Pozbawiony ducha usłyszał Twój głos i uduchowiony natychmiast powstał
z martwych, sławiąc Ciebie, Panie.

Przyjąwszy rozkaz Twego życiodajnego głosu, cuchnący Łazarz wstał z
grobu, Zbawco mój.

Zapłakałeś nad przyjacielem, Zbawco mój, potwierdzając naszą naturę,
którą nosiłeś, i wskrzesiłeś go.

Zadrżała otchłań, gdy zobaczyła znowu idącego związanego przepaskami,
natychmiast na głos wołający do tutejszego życia.

Przerazili się ludzie hebrajscy, gdy zawoławszy, Zbawco, słowem
wskrzesiłeś cuchnącego Łazarza.

Zatrzęsły się tajemne miejsca otchłani, gdy w nich został natychmiast
uduchowiony Łazarz, wtedy ożywiony Twoim głosem.

Pieśń 3

Hirmos: Kamień, który odrzucili budowniczowie, on stał się kamieniem
węgielnym, to jest kamień, na którym Chrystus umocnił Kościół, który
odkupił z pogan.

Zadziwiający i przesławny cud, gdy Stwórca wszystkich, który wszystko
wie, jak niewiedzący zapytuje: „Gdzie leży, nad którym płaczecie?
Gdzie pogrzebano Łazarza, którego wkrótce wskrzeszę wam żywego z
martwych”.

Kamień, którym ciebie przywalono grzebiąc, Jezus nakazał odsunąć i
natychmiast wskrzeszając ciebie, zawołał: „Łazarzu, wstań, chodź do
mnie”, a Twego głosu przeraziła się otchłań.

Marta i Maria, Panie, łkając wołały: „Ten, którego miłowałeś, już
cuchnie od czterech dni. Gdybyś był tutaj, wtedy nie umarłby Łazarz”.
A Ty jako wszędzie nierozłączny z Ojcem, zawoławszy podniosłeś
Łazarza.

Wylałeś nad przyjacielem łzy ze względu na Opatrzność, pokazałeś
bowiem ciało od nas wzięte, w istocie niezmienione, Zbawco, i
zjednoczone z Tobą, i jako Bóg Przyjaciel człowieka zawoławszy
natychmiast podniosłeś go.

„Biada mi, zaiste teraz zginęłam”, wołała otchłań, a to głosiła
śmierć, mówiąc: „Oto Nazarejczyk porusza otchłań i siecze moje łono,
wezwawszy i podniósłszy martwego bez oddechu”.

Gdzie szaleństwo żydowskie? Gdzie niewiara? Jak długo obco, jak długo
fałszywi patrzycie, jak zmarły wychodzi na głos i nie wierzycie
Chrystusowi? Zaiste jesteście wszyscy synami ciemności!

Chwała. Triadikon: Znam Ciebie jako Jedynego z Trójcy, chociaż
wcieliłeś się, jednego też sławię Syna wcielonego, który bez nasienia
wyrósł z Bogurodzicy i z Ojcem oraz Duchem jedynego sławionego Syna.

I teraz. Teotokion: Przedziwna i budząca bojaźń wizja Opatrzności,
gdyż prawdziwi prorocy przepowiedzieli Dziewicę Bogurodzicę,
poczynającą bez nasienia i bez zniszczenia rodzącą Boga, po zrodzeniu
pozostającą czystą.

Pieśń 4

Hirmos: Zniknęło słońce i księżyc zatrzymał się w drodze swojej, gdy
zostałeś podniesiony na drzewie, wielce cierpliwy, i na nim umocniłeś
Kościół Twój.

Zapłakałeś nad Łazarzem, Panie, pokazawszy, że jesteś człowiekiem, i
podniosłeś zmarłego, Władco, pokazując ludziom, że jesteś Synem Bożym.

Będący bez oddechu usłyszał Twój nakaz „Łazarzu wyjdź z grobu”, przeto
powstał z chustami pogrzebowymi i skacząc okazał Twoje panowanie,
Dobry.

Utuliłeś łzy Marty i Marii, Chryste Boże, wezwawszy Łazarza z własnej
woli, podźwignąłeś go głosem i pokłonił się Tobie.

Jako człowiek zapłakałeś nad Łazarzem i zapytałeś: „Gdzie
pogrzebaliście zmarłego od czterech dni?” i podniosłeś go jako Bóg,
przekonując o Twoim wcieleniu, Dobry.

Pragnąc przekonać, Dobry, do znaków męki i Twego krzyża, zniszczyłeś
nienasycone łono otchłani, podniosłeś jako Bóg zmarłego przed czterema
dniami.

Kto widział, kto słyszał, że powstał martwy, cuchnący człowieka?
Eliasz i Elizeusz wskrzeszali, ale nie z grobu i nie po czterech
dniach.

Opiewamy, Panie, Twoją moc, opiewamy też cierpienia, Chryste. Pierwszą
bowiem jako miłosierny czyniłeś cuda, drugimi zaś opatrznościowo
jesteś pochwycony jako człowiek.

Bogiem jesteś i człowiekiem, postępującym otwarcie z rzeczami i
imionami, stanąłeś cieleśnie nad grobem, Słowo, i jako Bóg podniosłeś
zmarłego przed czterema dniami.

Przerazili się, Władco, ludzie hebrajscy, gdy ujrzeli martwego
powtałego z grobu Łazarza na Twój głos, i pozostali niepokorni wobec
cudów Twoich.

Chwała. Triadikon: Niemając początku jaśniejesz z łona Ojca jako Jeden
z Trójcy, Zbawco, w czasie przyszedłeś w Duchu z dziewiczego łona, w
nadprzyrodzony sposób wziąwszy ciało.

I teraz. Teotokion: Bez nasienia poczęcie Bogurodzicy, zrodzenie bez
cierpień zniszczenia. Bóg oba uczyniwszy cudem wyniszczył siebie, aby
zjednoczyć się z nami.

Pieśń 5

Hirmos: Twój pokój daj nam, Synu Boży, innego bowiem poza Tobą Boga
nie znamy, imię Twoje wyznajemy, albowiem jesteś Bogiem żywych i
umarłych.

Będąc życiem i prawdziwą światłością, Panie, wezwawszy Łazarza
wskrzesiłeś go, okazałeś się we wszystkim mocnym jako Bóg żywych i
martwych.

Twoje polecenie nie do wytrzymania, Jezu, otchłań nie mogąc znieść
ulękła się, która wielu już przyjęła, i Łazarza będącego w niej od
czterech dni na Twój głos oddała żywego, a nie martwego.

Proch zjednoczywszy z duchem, dawno temu błoto duchem życia
uduchowiłeś słowem Twoim, Słowo, a teraz słowem wskrzesiłeś ze
zniszczenia przyjaciela z głębin otchłani.

Nikt nie może się sprzeciwić Twojej woli, Panie. Gdy bowiem martwego
wywołałeś Łazarza, natychmiast wstał niemający oddechu i więzy nosząc
chodził nogami.

O szaleństwo żydowskie! O omroczenie wrogów! Któż widział martwego
powstającego z grobu? Eliasz dawno temu wskrzesił, ale nie z grobu i
nie po czterech dniach.

Niewypowiedziany, wielce cierpliwy, wszystko czynisz dla nas jako Bóg
i cierpisz jako człowiek, żeby uczynić nas wszystkim uczestnikami
Twego królestwa, dla modlitw Łazarza.

Chwała. Triadikon: Niemająca początku, współniemająca początku, jednej
czci Trójca, Ojcze wszechmogący i Synu, i Duchu Święty, jedności
święta Trójhipostatyczna, zbawiaj będących od Adama, którzy z wiarą
Tobie śpiewają.

I teraz. Teotokion: Przeczyste Twoje łono uświęcił, Czysta, przyjmując
z niego ciało, nadboskie w Trójcy sławione z Ojca Słowo i z Duchem
Bóg.

Pieśń 6

Hirmos: Rzuciłeś mnie w głębiny otchłani morskiej i wybawiłeś mnie,
Zbawco, od śmierci i rozwiązałeś więzy nieprawości moich.

Zapytałeś „Gdzie jest?”, wszystko wiedzący, i zapłakałeś, Zbawco, jako
człowiek i podniosłeś mnie, martwego, Twoim nakazem.

„Wezwałeś mnie, Zbawco, z otchłani najgłębszej” – woła Łazarz do
Ciebie, niszczącego otchłań – „i podniosłeś mnie martwego Twoim
nakazem”.

Przyodziałeś mnie, Zbawco, w nietrwałe ciało i tchnąłeś we mnie życie,
zobaczyłem Twoją Światłość i podniosłeś mnie martwego Twoim nakazem.

Uduchowiłeś bezduszny kształt mego ciała, Zbawco, ścisnąłeś mnie
kośćmi i żyłami, i podniosłeś mnie martwego Twoim nakazem.

Zniszczyłeś wszystko pochłaniające łono otchłani, uwolniłeś mnie Twoją
władzą, Zbawco, i podniosłeś mnie martwego Twoim nakazem.

Nosiłeś w całości moją naturę i zachowałeś czystym łono Przeczystej, z
której przyszedłeś wcielony, będąc Jednym z Trójcy.

Chwała. Triadikon: Trójco Święta, wysławiam Twoją łaskawość i z
aniołami śpiewam trójświętą pieśń: Zmiłuj się nad naszymi duszami,
śpiewających Tobie.

I teraz. Teotokion: W przeczyste Twoje łono wstąpiło Słowo i zachowało
Ciebie po zrodzeniu czystą, Rodzicielko Boga, zaiste jest to
przesławny cud.

Pieśń 7

Hirmos: Twoich dzieci, Zbawco, będących w piecu, nie dotknął ogień,
ani nie nękał, a wtedy troje jak jednymi ustami śpiewało i
błogosławiło, mówiąc: Błogosławiony Bóg ojców naszych.

Zapłakałeś nad martwym, Zbawco, Przyjacielu człowieka, aby pokazać
wszystkim ludziom, że będąc Bogiem ze względu na nas stałeś się
człowiekiem i dobrowolnie zapłakawszy pokazałeś nam wzór szczerej
miłości.

Zmarły cztery dni temu Łazarz, Zbawco, gdy usłyszał głos Twój w
otchłani, wstawszy zaśpiewał Tobie i radując się wołał: Ty jesteś
Bogiem i Stwórcą moim, Tobie kłaniam się i śpiewam memu
wskrzesicielowi.

Chociaż jestem związany – śpiewał w otchłani Łazarz wyzwolicielowi –
to jednak nie pozostanę w łonie otchłani, jeśli tylko zawołasz mnie
„Łazarzu, wyjdź z grobu”, Ty bowiem jesteś moją Światłością i Życiem.

Błagam ciebie, Łazarzu – mówi otchłań – wstań, wyjdź szybko z moich
rygli, odejdź stąd! Lepiej jest mi bowiem gorzko płakać nad jednym,
którego mi zabrano, niźli nad wszystkimi, których poprzednio chętnie
pochłonęłam.

Dlaczego spóźniasz się, Łazarzu? – mówi otchłań – idź tam, gdzie woła
stojąc twój przyjaciel. Wyjdź więc, abym i ja otrzymała ulgę, odkąd
bowiem ciebie pochłonęłam, pokarm ten stał się dla mnie wymiocinami.

Dlaczego nie wstajesz szybko, Łazarzu? – woła z dołu otchłań płacząc –
Dlaczego wskrzeszony nie idziesz natychmiast stąd? Oby i innych nie
zabrał mi Chrystus, wskrzesiwszy ciebie.

Zadziwiłeś, Władco Chryste, uczyniłeś liczne cuda, światło bowiem
dałeś ślepym, a głuchym uszy otworzyłeś słowem, i przyjaciela Łazarza
wezwawszy z martwych wskrzesiłeś jako Bóg.

Chwała. Triadikon: Troistą zaśpiewamy pieśń sławiąc Ojca niemającego
początku i Syna, i Ducha Prawego, jedyną jedną Istotę, której troiście
zaśpiewamy: Święta, Święta, Święta jesteś Trójco.

I teraz. Teotokion: Jedynego z Trójcy Ciebie Chryste sławimy jako
wcielonego w Dziewicę, poza zmianą wszystko po ludzku przecierpiałeś,
nie odstąpiwszy od natury Ojca, chociaż zjednoczyłeś się z nami.

Pieśń 8

Hirmos: Niebiosa niebios i woda, co jest ponad niebiosami,
błogosławcie, śpiewajcie Panu i wywyższajcie Go na wieki.

Stwórca i utrzymujący w swojej władzy wszystkich przyszedł z
miłosierdzia do Betanii wskrzesić Łazarza.

Zmarły od czterech dni, cuchnący i przewiązany przepaskami, zaczął
oddychać pozbawiony oddechu, gdy go wezwałeś, Panie.

Lud żydowski, zobaczywszy zmarłego wstającego na Twój głos, Chryste,
wpadła w gniew.

Zamroczeni Żydzi, dlaczego nie wierzycie we wskrzeszenie Łazarza i
zamysł Chrystusowy?

Niech raduje się Syjon i niech śpiewa Dawcy Życia, który słowem
Łazarza wskrzesił z grobu.

Rycerze niebiescy i rodzaj ludzki zaśpiewał Tobie, Zbawco mój, gdyś
Łazarza podniósł z grobu.

Chwała. Triadikon: Z Ojcem i Synem Ducha wysławiam i nieustannie
śpiewając wołam: Trójświęty, chwała Tobie.

I teraz. Teotokion: Tobie błogosławię i kłaniam się zrodzonemu z
Dziewicy, któryś nie rozłączył się z tronem świętej swojej chwały.

Pieśń 9

Hirmos: Uczynił panowanie ramieniem swoim, zrzucił bowiem silnych z
tronów i podniósł pokornych, Bóg Izraela, w których nawiedzi nas
Wschód z wysokości i skierował nas na drogę pokoju.

Niech Betania opiewa z nami cud, w niej bowiem Stwórca zapłakał prawem
natury ciała, wskrzeszając Łazarza i łzy Marty oraz płacz Marii
przemienił w radość, gdy podniósł martwego.

Umacniając wiarę w Twoje zmartwychwstanie, Słowo, wezwałeś z grobu
Łazarza i podniosłeś go jako Bóg, aby okazać ludziom Boga i człowieka
zarazem, który odbuduje świątynię swego ciała.

Wstrząsnąłeś bramami i łańcuchami żelaznymi, przestraszywszy otchłań
Twoim głosem, a z nią natychmiast przeraziła się też śmierć, gdy
zobaczyły Łazarza będącego ich więźniem, Zbawco, ożywionego na Twój
głos i wskrzeszonego.

Przerazili się wszyscy, gdy ujrzeli Ciebie płaczącego, Zbawco, nad
zmarłym Łazarzem i mówili ludzie: „Patrzcie, jak go miłował”.
Natychmiast wezwałeś go i wstał leżący bez oddechu, odrzuciwszy na
Twój głos zniszczenie.

Zatrzęsły się bramy, skruszyły łańcuchy, rozpadły się więzy martwego
na głos mocy Chrystusowej i otchłań gorzko wzdychając łkała, wołając
do swoich: Biada mi, czyj to i skąd głos ożywia martwych?

Wstań, posłuchawszy głosu, bowiem przyjaciel Twój zaprasza Ciebie,
abyś wyszedł. To on poprzednio wskrzesił zmarłego. Eliasz bowiem
podniósł zmarłego i Elizeusz także, lecz to On przez nich mówił i
działał.

Opiewamy Twoją niezwyciężoną moc, Słowo, ożywiłeś bowiem kości i żyły
zmarłego Twoim słowem jako Stwórca wszystkich i jego wskrzesiłeś z
głębin otchłani, Zbawco, jak syna wdowy leżącego na marach.

Chwała. Triadikon: Trójco Najświętsza, Ojcze niemający początku Boże,
współniemający początku Synu i Boże Słowo, Pocieszycielu Dobry, Duchu
Święty Boże. Jedyna i trójsłoneczna Światłości, Istoto o wspólnej
naturze, jedyny Boże i Panie, ulituj się nad światem.

I teraz. Teotokion: Wszystko w mądrości stworzyłeś, Jezusie, i we mnie
całego przyoblokłeś się z Dziewicy, i cały zawsze byłeś w łonie Ojca.
Zesławszy jako Bóg na owczarnię Twoją Świętego Twego Ducha, Chryste,
pobłogosław nas.

Zamiast: Zaprawdę godne to jest, hirmos: Uczynił panowanie ramieniem
swoim.

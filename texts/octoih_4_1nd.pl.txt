TON 4

W SOBOTĘ WIECZOREM NA MAŁYCH NIESZPORACH,

do: Panie, wołam do Ciebie, dodajemy trzy stichery zmartwychwstania,
ton 4:

Stichos: Od straży porannej do nocy, od straży porannej niech Izrael
ma nadzieję w Panu.

Nieustannie kłaniamy się, Chryste Boże, życiodajnemu Twemu
krzyżowi, sławimy Twoje zmartwychwstanie trzeciego dnia, przez nie
bowiem odnowiłeś zniszczoną ludzką naturę, Wszechwładny, i
odnowiłeś nam wejście na niebo jako jedyny dobry i Przyjaciel
człowieka (dwa razy).

Zakaz drzewa nieposłuszeństwa rozwiązałeś, Zbawco, na drzewie
krzyża dobrowolnie przygwożdżony i do otchłani zstąpiłeś,
Wszechmocny, i więzy śmierci jako Bóg rozwiązałeś. Przeto
kłaniamy się Twemu z martwych powstaniu, z radością wołając:
Wszechmocny Panie, chwała Tobie!

Bramy otchłani skruszyłeś, Panie, i Twoją śmiercią królestwo
śmierci zniszczyłeś, i rodzaj ludzki uwolniłeś od zniszczenia,
życie i nieśmiertelność dałeś światu, i wielkie miłosierdzie.

Chwała, i teraz. Teotokion dogmatikon, ton 4: Bez nasienia
poczęłaś i urodziłaś w niewypowiedziany sposób Tego, który
potężnych strącił z tronów i podniósł pokornych, i wzniósł
róg swoich wiernych, sławiących krzyż Chrystusa, pogrzeb i
chwalebne zmartwychwstanie. Przeto Ciebie, Bogurodzico, Orędowniczkę
tylu łask, niemilknącymi pieśniami wielbimy, nieustannie bowiem
modlisz się o zbawienie dusz naszych.

Hymn: Pogodna światłości. Następnie Prokimenon: Pan zakrólował,
w majestat jest obleczony. Stichos: Obleczony jest Pan, przepasany
potęgą. Także: Pozwól, Panie w wieczór ten. Kapłan nie mówi
ektenii, lecz śpiewamy:

Na stichownie stichera zmartwychwstania, ton 4:

Panie, wstąpiwszy na krzyż zniszczyłeś klątwę naszych
prarodziców, zstąpiłeś do otchłani, wiecznych więźniów
uwolniłeś dając niezniszczalność rodzajowi ludzkiemu. Przeto
śpiewamy Twemu życiodajnemu i zbawczemu powstaniu..

Także stichery prosomiony ku czci Najświętszej Bogurodzicy, ton 4:

Prosomion: Powołany z wysoka.

Stichos: Wspomnę imię Twoje w każdym pokoleniu i pokoleniu.

Przedwiecznego Ojca wieczny Syn ze względu na współczucie i
zbawienie ludzi Bóg stał się człowiekiem, aby Praojcowi dać teraz
raj. Wtedy cała natura została wybawiona z oszustwa węża, zbawiony
został upadły obraz jako odpowiadający Jego naturze. Przeto Matką
uczynił Rodzicielkę czystą i nieskalaną, a my Ją jako kotwicę
wszystkich i przystań wielbimy.

Stichos: Posłuchaj, córko, spójrz i nakłoń ucha Twego.

Wcielonego Stwórcę wszystkich miałaś w łonie Twoim,
błogosławiona przez Boga, który odrodził człowieka przedtem
upadłego przez przestępstwo z pokusy węża. Niewypowiedzianie
bowiem zrodziłaś Boga w ciele i ze zniszczenia wyzwoliłaś całą
zniszczoną naturę przez Twoje zrodzenie. Opiewamy przeto i sławimy
łaskę Twoją, Dziewico Oblubienico, nieustannie módl się o
zbawienie dusz naszych.

Stichos: Możni narodu będą błagać przed obliczem Twoim.

Niech dla wszystkich otworzy się bogactwo miłosierdzia i łask
nieopisana głębia łask, zgładź wszystkie grzechy sług Twoich,
masz bowiem, Nieskalana, jako Matka Boga, władzę tworzenia i
prowadzisz wszystko jak chcesz mocą Twoją, łaska bowiem Ducha
Świętego jawnie zamieszkała w Tobie i towarzyszy Tobie zawsze we
wszystkim, wielce błogosławiono.

Chwała, i teraz. Syn z Ojcem i Duchem wysławiany na wysokościach
przez Serafinów, chcąc odnowić znowu pierwszego stworzonego, siebie
samego wyniszczył niewypowiedzianie w łonie Twoim, Bogurodzico
chwalebna, i z Ciebie zajaśniawszy oświecił cały świat Bóstwem,
wybawił z kultu bożków, sobą przebóstwił i na niebiosa
zaprowadził ludzkość, Chrystus Bóg i Zbawca dusz naszych.

Także: Teraz pozwalasz odejść. Trisagion. Troparion: Radosną
nowinę zmartwychwstania. Chwała, i teraz. Teotokion: Od wieków
ukryta, ektenia i rozesłanie.

W SOBOTĘ NA WIELKICH NIESZPORACH,

do: Panie, wołam do Ciebie, dodajemy stichery zmartwychwstania, ton
4:

Stichos: Wyprowadź z ciemnicy duszę moją, abym wysławiał imię
Twoje.

Nieustannie kłaniamy się, Chryste Boże, życiodajnemu Twemu
krzyżowi, sławimy Twoje zmartwychwstanie trzeciego dnia, przez nie
bowiem odnowiłeś zniszczoną ludzką naturę, Wszechwładny, i
odnowiłeś nam wejście na niebo jako jedyny dobry i Przyjaciel
człowieka.

Stichos: Sprawiedliwi oczekują mnie, aż Ty dasz mi odpłatę.

Zakaz drzewa nieposłuszeństwa rozwiązałeś, Zbawco, na drzewie
krzyża dobrowolnie przygwożdżony i do otchłani zstąpiłeś,
Wszechmocny, i więzy śmierci jako Bóg rozwiązałeś. Przeto
kłaniamy się Twemu z martwych powstaniu, z radością wołając:
Wszechmocny Panie, chwała Tobie!

Stichos: Z głębokości wołam do Ciebie, Panie, Panie, usłysz głos
mój.

Bramy otchłani skruszyłeś, Panie, i Twoją śmiercią królestwo
śmierci zniszczyłeś, i rodzaj ludzki uwolniłeś od zniszczenia,
życie i nieśmiertelność dałeś światu, i wielkie miłosierdzie.

Inne stichery Anatoliosa:

Stichos: Niech uszy Twoje będą uważne na głos modlitwy mojej.

Przyjdźcie ludzie, opiewajmy zmartwychwstanie Chrystusa trzeciego
dnia, przez które zostaliśmy wybawieni z nierozerwalnych więzów
otchłani i wszyscy przyjęliśmy niezniszczalność i życie,
wołając: Ukrzyżowany i zmartwychwstały, zbaw nas przez Twoje
zmartwychwstanie, jedyny Przyjacielu człowieka.

Stichos: Jeśli będziesz pamiętał o nieprawościach, Panie, Panie,
któż się ostoi? Ale u Ciebie jest oczyszczenie.

Aniołowie i ludzie opiewają, Zbawco, Twoje zmartwychwstanie
trzeciego dnia, przez które zostały oświecone krańce świata i
wszyscy zostaliśmy wybawieni od wrogiej przemocy, wołając: Dawco
życia, Wszechmocny Zbawco, zbaw nas przez Twoje zmartwychwstanie,
jedyny Przyjacielu człowieka.

Stichos: Dla imienia Twego cierpiałem, Panie, cierpiała dusza moja
dla słowa Twego, dusza moja ma nadzieję w Panu.

Bramy spiżowe starłeś i kajdany skruszyłeś, Chryste Boże, i
podniosłeś upadły rodzaj ludzki. Przeto zgodnie śpiewamy:
Zmartwychwstały Panie, chwała Tobie!

Stichos: Od straży porannej do nocy, od straży porannej niech Izrael
ma nadzieję w Panu.

Panie, Twoje zrodzenie z Ojca jest przedwieczne i wieczne, zaś
wcielenie z Dziewicy niewypowiedziane przez ludzi i nie do
opowiedzenia zstąpienie do otchłani straszne dla diabła i jego
aniołów, śmierć bowiem zwyciężywszy zmartwychwstałeś trzeciego
dnia dając ludziom niezniszczalność i wielkie miłosierdzie.

Inne stichery ku czci Bogurodzicy, autorstwa Pawła z Amorium, ton 8:

Prosomion: O, przesławny cud!

Stichos: Albowiem u Pana jest zmiłowanie i wielkie u Niego
wybawienie, On sam wybawi Izraela ze wszystkich nieprawości jego.

Bóg wszystkich wskazał Ciebie wiernym jako opiekę, przyjmując
ciało z krwi Twojej, Bogurodzico Przeczysta, Orędowniczko i
Obrończyni będących w potrzebach i trudnościach, doświadczanych
burzą cicha przystani. Ty bowiem wybaw z wszelkich bólów i strzał
wszystkich przybiegających pod Twoją opiekę.

Stichos: Chwalcie Pana wszystkie narody, wysławiajcie Go wszyscy
ludzie.

Będę sławił i czcił, będę czcił i śpiewał, będę zawsze
wywyższał Twoje Boskie imię, błogosławiono Władczyni, abyś nie
zostawiła mnie na radość wrogom moim, przybiegającego pod Twoją
opiekę, ale strumieniami najdroższych modlitw Twoich zawsze całego
uchroń mnie od wszelkich pokus.

Stichos: Albowiem miłosierdzie Jego umocnione jest nad nami i prawda
Pańska trwa na wieki.

Raduj się, Bogurodzico Przeczysta. Raduj się, nadziejo wiernych.
Raduj się, oczyszczenie świata. Raduj się, która wybawiasz Twoje
sługi z wszelkich bólów jako śmierci niszczycielka. Raduj się,
nosicielko Życia. Raduj się, Pocieszycielko. Raduj się, opiekunko.
Raduj się, ucieczko.

Chwała, i teraz. Teotokion: Ciebie, Bogurodzico, przodek Pana, prorok
Dawid, głosił w pieśniach, głosił wspaniałości dla Ciebie
uczynione: Stanie Królowa po prawicy Twojej. Ciebie bowiem Matkę,
Orędowniczkę życia, pokazał bez ojca z Ciebie zrodzony Bóg, jak
sam zachciał, aby odnowić mój obraz, zniszczony przez pokusy, i
zbłąkaną w górach odnalazł owcę, wziął na ramiona i
przyniósł do Ojca, ze swej woli połączył z mocami nieba i zbawił
świat, Chrystus mający wielkie i obfite miłosierdzie.

Także: Pogodna światłości. Prokimenon: Pan zakrólował, i ciąg
dalszy jak zwykle..

Na stichownie stichery zmartwychwstania, ton 4:

Panie, wstąpiwszy na krzyż zniszczyłeś naszą klątwę
praojcowską, zstąpiłeś do otchłani, wiecznych więźniów
uwolniłeś, dając rodzajowi ludzkiemu niezniszczalność, przeto
śpiewamy Twemu życiodajnemu i zbawczemu powstaniu.

Stichos: Pan zakrólował, w majestat jest obleczony. Obleczony jest
Pan, przepasany potęgą.

Jedyny Wszechmocny, powieszony na drzewie, całym stworzeniem
wstrząsnąłeś, a położony w grobie będących w grobach
wskrzesiłeś, dając rodzajowi ludzkiemu niezniszczalność i życie.
Przeto śpiewając sławimy Twoje zmartwychwstanie trzeciego dnia.

Stichos: A świat, który umocnił, nie zachwieje się.

Chryste, ludzie nieprawi wydali Ciebie Piłatowi, skazali na
ukrzyżowanie i okazali się niewdzięczni za łaskę. Ty jednak
dobrowolnie przecierpiałeś pogrzeb i własną mocą trzeciego dnia
zmartwychwstałeś jako Bóg, dając nam życie nieskończone i
wielkie miłosierdzie.

Stichos: Domowi Twemu, Panie, przystoi świętość po wszystkie dni.

Z łzami niewiasty doszły do grobu, szukając Ciebie, i nie
znalazłszy z płaczem i jękiem wołały, mówiąc: Biada nam, Zbawco
nasz, Królu wszystkich, jak zostałeś wykradziony? Jakie miejsce
trzyma Twoje życiodajne ciało? Anioł zaś odpowiedział im: Nie
płaczcie, rzekł, ale idąc głoście, że Pan zmartwychwstał,
dając nam radość jako jedyny Łaskawy.

Chwała, i teraz. Teotokion: Wejrzyj na modlitwy sług Twych,
Przeczysta, utulająca ciężkie na nas powstania, wyzwalająca nas z
wszelkich trosk, Ciebie bowiem mamy jako jedyne mocne i znane
umocnienie i Twoje orędownictwo zdobyliśmy, obyśmy nie zostali
zawstydzeni, Władczyni, Ciebie przyzywając w gorliwym błaganiu i
Tobie z wiarą wołając: Raduj się, Władczyni, wszystkich pomocy,
radości i opieko, i zbawienie dusz naszych.

Także: Teraz pozwalasz odejść. Trisagion. Po: Ojcze nasz:

Troparion, ton 4:

Radosną nowinę zmartwychwstania poznały od anioła uczennice Pana i
pradawne osądzenie odrzuciwszy, Apostołom sławiącym mówiły:
Zrzucona została śmierć, zmartwychwstał Chrystus Bóg, dając
światu wielkie miłosierdzie.

Chwała, i teraz. Teotokion: Od wieków ukryta i aniołom nieznana
tajemnica, przez Ciebie, Bogurodzico, będącym na ziemi objawił się
Bóg wcielony w niepomieszanym zjednoczeniu i krzyż dobrowolnie dla
nas przyjął, aby wskrzesiwszy pierwszego stworzonego zbawić od
śmierci dusze nasze.

W SOBOTĘ NA POWIECZERZU,

Kanon do Najświętszej Bogurodzicy. Ton 4.

Pieśń 1

Hirmos: Morza Czerwonego głębią suchymi stopami dawno temu
wędrował Izrael, przez wyciągnięte na krzyż ręce Mojżesza
zwyciężył moc Amaleka w pustyni.

Stichos: Najświętsza Bogurodzico, wybaw nas!

Jako jedyna broniąca w pokusach i bólach, przyjmij jako
Najłaskawsza gorące modlitwy z serca zasyłane przez
przybiegających pod Twoją opiekę.

Znalazłem Ciebie jako przystań spokojną i niewzruszoną,
unikającą pokus i ataków, śpiewam przeto Tobie dziękczynną
pieśń, Rodzicielko Bogoczłowieka.

Chwała. Twoim miłosiernym i łagodnym okiem, Bogurodzico, widząc
mnie w nieszczęściach i bólach, szybko wyzwól, Ciebie bowiem
przyzywam na pomoc.

I teraz. Do mnie, pochylonego pod ciężarem okropnych smutków,
Władczyni, jako miłosierna i jedyna łaskawa Orędowniczka sług
Twoich, wyciągnij pomocną rękę i wyprowadź mnie ze strasznych
nieszczęść.

Pieśń 3

Hirmos: Łuk silnych zaniemógł, a słabi przepasali się mocą,
przeto umocniło się w Panu serce moje.

Jako oręż mocny i mur obronny zdobyłem Ciebie, zwyciężam wrogie
pułki i opiewam Twój majestat, Bogurodzico nieznająca
małżeństwa.

Niszczysz piec smutków i wygasasz znój rozpaczy, któż bowiem tak
jak Ty, Dziewico Bogurodzico, jest nadzieją naszą?

Chwała. Zważ na głos sługi Twego, potrzebującego Twojej pomocy,
Matko Boża, nadziejo moja, usłysz mnie i wyrwij z pokus.

I teraz. Z mnóstwa grzechów przyszło do nas cierpienie, niosąc
zgubną śmierć, lecz wybaw Twoje sługi, Bogurodzico, Ty bowiem
możesz.

Pieśń 4

Hirmos: Podniesionego widząc Ciebie na krzyżu, Słońce
Sprawiedliwości, Kościół stojąc w swym porządku radując się
godnie woła: Chwała mocy Twojej, Panie.

Zwycięż atakujących mnie, albowiem duszę moją gorąco pragną
zdobyć, zachowaj mnie, Władczyni, zmiłuj się i wybaw, do Ciebie
bowiem przybiegam, sługa Twój.

Wybawiając mnie od języka fałszywego, łaskawa orędowniczko moja,
okaż bez ujmy i życiowych spraw, wiele bowiem możesz będąc Matką
Stworzyciela.

Chwała. Znając Ciebie jako bezboleśnie uzdrawiającą słabych,
duchem i ustami wołam: Ulecz mnie, Władczyni, zmiłuj się i wybaw,
do Ciebie bowiem przybiegam, sługa Twój.

I teraz. Nie pozostawiaj mnie wydanego pokusom, Matko Boga naszego,
ale od wszelkiego smutku i zła ludzkiego zachowaj nienaruszonym, Ty
bowiem jesteś pomocą nam wszystkim.

Pieśń 5

Hirmos: Ty, Panie mój, Światłości, przyszedłeś na świat,
Światłość święta, aby z mroku niewiedzy nawrócić tych, którzy
z wiarą Ciebie sławią.

Skieruj, Czysta, modlitwę sługi Twego do Pana i Syna Twego, abym
znalazł odpuszczenie licznych moich grzechów.

Wybaw mnie z żądz i nieszczęść, Oblubienico Boża, Ciebie bowiem
Bóg ustanowił oczyszczeniem zaiste mnie pokornego.

Chwała. Ty jesteś moją opieką i chwałą, o Władczyni
Bogurodzico, nigdy bowiem nie gardzisz przybiegającymi do Ciebie.

I teraz. Zmiłuj się, Czysta, nad czczącymi Twoje zrodzenie i wybaw
z cierpień oraz goryczy ludzkiej, albowiem nasz moc.

Pieśń 6

Hirmos: Z pieśniami pochwalnymi będę przynosił Tobie, Panie, dary,
woła do Ciebie Kościół, oczyściwszy się z krwi pogańskich ofiar
krwią, która z miłosierdzia Twego wypłynęła z Twego boku.

Mocą sama mi jesteś, najświętsza Władczyni, w niewypowiedzianych
smutkach, które mnie znalazły, i wołam do Ciebie: Ty jesteś
wielką opiekunką sługi Twego.

Ulecz moje duchowe rany, Przeczysta, wspomóż mnie, Dziewico, i wybaw
sługę Twego z oczerniania, ataków i nieprawej rozpusty.

Chwała. Skrusz nieprawych zdrajców, atakujących mnie, który zawsze
przybiegam do Ciebie i nie pozwól mi zginąć, albowiem wszystko
możesz, Czysta, jako Dziewczę Boże.

I teraz. Wycisz duszy mojej gwałtowną falę, albowiem mnóstwo
grzechów, pokus i nieszczęść powstało na mnie, Władczyni, lecz
sama mnie wybaw.

Także: Panie, zmiłuj się, trzy razy. Chwała, i teraz.

Katyzma poetycka, ton 4:

Licznymi grzechami ja marnotrawny omroczywszy rozum, wołam do Twego
mocnego wspomożenia, Bogurodzico: Oświeć źrenice mojej duszy,
rozpal mi jasną zorzę pokuty i przyoblecz mnie w oręż
Światłości, Bogurodzico czysta.

Pieśń 7

Hirmos: Ty, który wybawiłeś w ogniu Abrahamowe Twoje dzieci i
zabiłeś Chaldejczyków, aby sprawiedliwość sprawiedliwie
pochwycić, wysławiany Panie Boże ojców naszych, błogosławiony
jesteś.

Tych z dzieci Hagar, który dopuszczają się przemocy, zniszcz szybko
mieczem modlitw Twoich, Mario, zachowaj ludzi i owczarnię Twoją,
wołającą do Syna Twego: Boże ojców naszych, błogosławiony
jesteś.

Piękna arko, przyjmij mnie, przybiegającego do Ciebie, aby nie
pojmał mnie wróg chcący mnie zgubić, wołającego: Wywyższany
ojców naszych Boże, błogosławiony jesteś.

Chwała. Bogurodzico Mario, uprzedź szybko sługę Twego, tonącego w
burzliwych falach pokus, pozbawionego pomocy, ale do Ciebie
wołającego: Nadziejo krańców ziemi, zmiłuj się nade mną.

I teraz. Ludzkie zamysły jako winne grzechów zniszcz teraz łaskawa
Bogurodzico Twoimi Bożymi modlitwami, i sługi Twoje wybaw z
bolesnych pokus i z wszelkiej namiętności.

Pieśń 8

Hirmos: Wybawco wszystkich wszechmocny, pośród płomieni
przyszedłeś zraszając wielbiących Ciebie i nauczyłeś ich
śpiewać: Wszystkie dzieła błogosławcie, śpiewajcie Panu.

Napadł na nas lud nieprawy, chwaląc się, że zgubi sługi Twoje,
którego zniszcz, Przeczysta, i otocz opieką wzywających: Wszystkie
dzieła Pańskie błogosławcie Pana.

Liczne Twoje zmiłowania miłosiernie nas wybawiają, jedyna
Bogurodzico, z grzechów i różnych pokus, Ty bowiem zrodziłaś Boga
i okazujesz zmiłowanie Jego światu.

Chwała. Skoro Ty jesteś mocą i pomocą, nie boję się pogardy
wrogów, ale śpiewam Tobie, Władczyni, i wołam do Syna Twego:
Błogosławcie Pana wszystkie dzieła Pańskie.

I teraz. Ulituj się teraz nad moją modlitwą i daj mi radość w
miejsce smutku, abym śpiewał Tobie, Władczyni, i wołał do Syna
Twego: Błogosławcie Pana wszystkie dzieła Pańskie.

Pieśń 9

Hirmos: Ewa słabością nieposłuszeństwa sprowadziła klątwę, Ty
zaś Dziewico Bogurodzico owocem noszenia w łonie zrodziłaś światu
błogosławieństwo, przeto wszyscy Ciebie uwielbiamy.

Oręż na nas naostrzywszy naradza się fałszywy nieprawy Arab, Ty
zaś Dziewico Bogurodzico mocą krzyża i modlitw Twoich zbroisz
przeciwko niemu sługi Twoje, przeto głosimy chwałę Twoją.

Ciebie dano jako moc przeciwko wrogom i wybawienie mnie z
nieszczęść, cóż więc Tobie przyniosę, jeśli nie moje
dziękczynienie, przyjmij je teraz i wybaw mnie.

Chwała. O przez wszystkich wysławiana Matko Stwórcy wszystkich,
pociecho zasmuconych, orędowniczko tonących i wspomożycielko
niedomagających, Ty mnie zachowaj w mym życiu.

I teraz. Nie pogardzaj teraz, opiewana przez wszystkich, uciskanym
przez liczne grzechy i nieszczęścia, przynoszę Tobie ofiarę
chwały, gorliwie wołając do Ciebie: Święta Bogurodzico, pomóż
mi, Ciebie bowiem sławiąc pieśń układam.

Także: Zaprawdę godne to jest. Trisagion, ciąg dalszy jak zwykle i
rozesłanie.

W NIEDZIELĘ O PÓŁNOCY,

Kanon do Świętej Trójcy, mający akrostych: Czwarta pieśń Bogu.
Poemat Mitrofana. Ton 4.

Pieśń 1

Hirmos: Morza Czerwonego głębią suchymi stopami dawno temu
wędrował Izrael, przez wyciągnięte na krzyż ręce Mojżesza
zwyciężył moc Amaleka w pustyni.

Trójcę Boską wysławmy w Hipostazach, jedna bowiem jest natura
Trzech, zawsze współbędącą i współtronującą, do której
modląc się, mówimy: Zbaw tych, którzy z wiarą Ciebie sławią.

Namaszczony przez Ojca Duchem radości, uczynionym przez Boga, Syn
stał się człowiekiem i nauczył nas o jednym Bóstwie
Trójhipostatycznym.

Chwała. Serafini nie mogą znieść i nie mogą patrzeć na piękno
chwały niedostępnej Trójcy, jedności Trójsłoneczna, zakrywają
się skrzydłami i trójświętymi pieśniami nieustannie Ciebie
sławią.

I teraz. Teotokion: Niewypowiedzianie zrodziłaś Stwórcę
wszystkich, Przeczysta, wybawiającego ludzi z dawnej klątwy i
zniszczenia śmierci, i przez Ciebie poznaliśmy jednego Boga
Trójhipostatycznego.

Pieśń 3

Hirmos: Nie chwalimy się mądrością, mocą i bogactwem, ale Twoją
Ojcze hipostatyczną mądrością, Chrystusem: Nie ma bowiem
Świętego poza Tobą, Przyjacielu człowieka.

Moc z wysoka dawno temu posłałeś świętym Twoim apostołom,
Chryste, od Ojca Pocieszyciela, jedną okazałeś naturę
Trójsłoneczną.

Gdy objawiłaś się patriarsze Abrahamowi w postaci męskiej, Trójco
Jedyna, okazałaś Twoją niezmienną łaskawość i panowanie.

Chwała. Ty, który jesteś w postaci Trzech, Jeden Bóg, w którego
wierzymy, nieopisany, niedocieczony przez wszystkich, wybaw dusze
nasze z wszelkich bólów.

I teraz. Teotokion: Pouczeni mądrymi przykładami Syna Twego,
sławimy jedną i trójświetlistą zasadę Bożą, i Ciebie
uwielbiamy, zawsze Dziewico.

Panie, zmiłuj się, trzy razy.

Katyzma poetycka, ton 4:

Prosomion: Szybko przybądź.

Trójsłoneczna, niestworzona i Jednoistotna jedności,
trójhipostatyczna i niezgłębiona, ulituj się nad Twoimi sługami,
wybaw nas z nieszczęść jako Bóg miłosierny, Ciebie bowiem, Panie,
jedynego Wybawiciela i Władcę mamy, wołający: Bądź dla nas
miłosierny.

Chwała, i teraz. Teotokion: Licznymi napaściami i pokusami okropnymi
otoczony, ciągle wpadający w rozpacz, Dziewico, jedynie Ciebie mamy
jako wybawienie i nadzieję, i mur obronny, Bogurodzico, i Ciebie
teraz z wiarą prosimy: Wybaw sługi Twoje.

Pieśń 4

Hirmos: Zasiadający w chwale na tronie Bóstwa, na lekkim obłoku
przyjdzie Jezus nadboski i niezniszczalną dłonią zbawi
wołających: Chwała, Chryste, mocy Twojej.

Nadprzyrodzoną Trójcę w jedności Bóstwa i panowania sławimy z
Serafinami jako niepodzielną naturę, jako niedostępną, jako
równą w nocy, Boże niedościgniony.

Rozdzielone na Osoby Bóstwo nierozdzielne, zjednoczone władzą i
zarazem jednym panowaniem, nieograniczona jedności, nieopisana,
opiewamy Ciebie, Stwórcę całego stworzenia.

Chwała. Rozum niemający początku rodzi niewypowiedzianie Słowo i
wypuszcza Bożego Ducha równego w mocy, przeto głosimy Trójcę
jednoistotną, Władcę wszystkich Boga.

I teraz. Teotokion: Widziany będąc w dawnych obrazach, które
przepowiadały wcielenie w Ciebie Słowa, w czasach ostatecznych
zjawiwszy się zaprawdę objawiło jedną zasadę Trójhipostatyczną.

Pieśń 5

Hirmos: Ulękło się wszystko Bożej Chwały Twojej, Ty bowiem
nieznająca małżeństwa Dziewico nosiłaś w łonie nad wszystkimi
Boga i zrodziłaś Przedwiecznego Syna, dającego pokój wszystkim
opiewającym Ciebie.

Poznając wiarę w Bóstwo wszystko stwarzające, jedną bowiem
mające niedostępną naturę, trzy zaś Hipostazy życiodajne
połączone czcimy: Ojca i Syna, i Ducha Świętego, zawsze
współbędące Istnienie.

Światłości trójsłoneczna, niechaj zajaśnieje mi istotnej Twojej
Światłości jedno Bóstwo, niestworzona natura i pełne światła
źródło wszelkiej świetlistej zorzy, abym rozważał Twoje
niewypowiedziane piękno.

Chwała. Jako jednemu Stwórcy wszystkiego i trzymającemu wszystko,
najmędrszemu Sternikowi, zaiste i Dawcy życia, zawołajmy do Ciebie
z wiarą: Władco trójsłoneczny, zachowaj śpiewających Tobie.

I teraz. Chcąc przebóstwić zniszczałego dawno temu człowieka,
Stworzyciel z łaskawości pokazawszy postać obrazu Bożego,
Dziewico, z Ciebie stał się człowiekiem, głosząc jedną
trójsłoneczną Bożą zasadę.

Pieśń 6

Hirmos: Prorok Jonasz przedstawiając pogrzeb na trzy dni zawołał w
wielorybie modląc się: Wybaw mnie ze zniszczenia, Jedyny Królu
Mocy.

Ojciec okazał wypowiedziane Synostwo i Duch przy chrzcie Chrystusa
był widoczny, przeto jedną i troistą zasadę Bożą sławimy.

Gdy Izajasz zobaczył Ciebie trójświętymi pieśniami sławionego i
zasiadającego na wyniosłym tronie, poznał troistą jednaj zasady
Bożej Hipostazę.

Chwała. Okaż wzniosłe serce i nam, sługom Twoim, wysokości Królu
Trójhipostatyczny, abyśmy wyraźnie ujrzeli Światłość Twojej
Chwały.

I teraz. Pragnąc jawcie wcielić się w nas w Dziewicę, Syn Boży
jako Przyjaciel człowieka uczestnikami Chwały Bożej uczynił ludzi.

Panie, zmiłuj się, trzy razy.

Katyzma poetycka, ton 4:

Prosomion: Szybko przybądź.

Ojca niezrodzonego, Syna zaś zrodzonego i Ducha Świętego
pochodzącego od Ojca głęboko rozważając głosimy królestwo
niemające początku i Bóstwo jedno, które sławiąc jednomyślnie
wołamy: Trójco Jednoistotna, zbaw nas, Boże.

Chwała, i teraz. Teotokion: Czas przewyższającego i przedwiecznego
Boga w czasie zrodziłaś w nadprzyrodzony sposób ciałem,
Bogoczłowieka, Przeczysta, przeto Ciebie, Bogurodzicę, prawdziwie i
władczo wyznając, gorliwie do Ciebie wołamy: Uczyń nas wszystkich
godnymi chwały wiecznej.

Pieśń 7

Hirmos: Potomkowie Abrahama w piecu perskim miłością bardziej
rozpaleni, niż płomieniem, wołali: Błogosławiony jesteś w
świątyni chwały Twojej, Panie.

Stworzone niebieskie natury i rozumne chóry prawowiernie
naśladując, wszyscy ludzie, sławimy jedno Bóstwo w Trzech równych
w działaniu Hipostazach (dwa razy).

Chwała. Mowy świętych proroków dawno temu przedstawiały Ciebie
obrazowo jako jedynego wszystkich wieków Stwórcę,
niewypowiedzianego Boga i Pana, w Trzech Bożych Hipostazach.

I teraz. Teotokion: Ty, którzy z natury jesteś niewidocznym Słowem
i wszystko stwarzającym, objawiłeś się ludziom jako człowiek z
czystej Bogurodzicy, człowieka wzywając do wspólnoty z Twoim
Bóstwem.

Pieśń 8

Hirmos: Daniel w jamie rozpostarł ręce i zagrodził otwarte paszcze
lwów, moc zaś ognia ugasiwszy i przepasawszy się cnotą
młodzieńcy wołali: Błogosławcie Pana wszystkie dzieła Pańskie.

Światłość jednej zasady i trójjaśniejąca, natura niemająca
początku, piękno niewypowiedziane, zamieszkaj w moim sercu i okaż
mnie świątynią Twego Bóstwa, pełnym światłości i czystym,
wołającego: Błogosławcie Pana wszystkie dzieła Pańskie,
śpiewajcie i wywyższajcie Go na wieki (dwa razy).

Chwała. Wybaw mnie z różnorakich żądz i omroczenia grzechów,
Trójco niepodzielna, jedności niepomieszana, i oświeć mnie
promieniami Twymi Bożymi, abym przedstawiał Twoją chwałę i
śpiewał Tobie, Panu Chwały.

I teraz. Rozum bowiem niezrodzony Ojciec i Słowo podobne z wyglądu,
i Duch współtronujący, natura, moc, byt, nadprzyrodzona,
niewypowiedziana, wspaniała Trójco w jedności, zachowaj Twoją
owczarnię dla modlitw Bogurodzicy, jako Przyjaciel człowieka.

Pieśń 9

Hirmos: Każdy powstały z ziemi niech się rozraduje duchem
oświecany, niech tryumfuje bezcielesnych rozumów natura, wielbiąc
święty tryumf Bogurodzicy, i niech woła: Raduj się,
błogosławiona Bogurodzico, czysta zawsze Dziewico.

Całe teraz ku Tobie kieruję serce moje, Stwórco i Wybawicielu mój,
jedna zasada i trójświetlista, i wołam do Ciebie: Wybaw mnie,
sługę Twego, z wszelkich pokus i smutków (dwa razy).

Chwała. Podnieś nasz rozum i myśli ku Tobie, Najwyższemu, oświeć
Twoimi przeczystymi jaśnieniami, Ojcze, Słowie, Pocieszycielu,
żyjące w niedostępnej Światłości Słońce Chwały, Władco
Światłości, zawsze sławimy Ciebie, jednej zasady Boga
Trójhipostatycznego.

I teraz. Teotokion: Wybaw nas, wierzących w Ciebie, Panie, i
głoszących niemającą początku i zawsze będącą naturę jedyną,
Trzy zaś Osoby Boże i odpowiednie sobie, i uczyń godnymi Twego
panowania i Bożej Chwały, dla modlitw czystej Bogurodzicy.

Następnie stichosy Grzegorza Synaity: Zaprawdę godne to jest, ciąg
dalszy, podany przy końcu księgi.

W NIEDZIELĘ NA JUTRZNI,

po: Pan i Bóg, troparion: Radosną nowinę zmartwychwstania, dwa
razy. Chwała, i teraz.

Teotokion: Od wieków ukryta. Także zwykła recytacja psalmów.

Po pierwszej recytacji Psałterza katyzmy poetyckie zmartwychwstania,
ton 4:

Spojrzawszy na wejście do grobu i nie mogąc znieść ognistego
anioła, niewiasty z wonnościami z lękiem dziwiły się, mówiąc:
Czyż wykradziono Tego, który otworzył łotrowi raj? Czyż powstał
Ten, który i przed męką głosił powstanie? Zaprawdę
zmartwychwstał Chrystus, dając będącym w otchłani życie i
zmartwychwstanie.

Stichos: Powstań, Panie Boże mój, niech wzniesie się ręka Twoja,
nie zapominaj na zawsze o ubogich Twoich.

Z wolnej swojej woli krzyż przecierpiałeś, Zbawco, i w nowym grobie
śmiertelni ludzie złożyli Ciebie, który swym słowem umocniłeś
krańce świata. Przeto związany został wróg, śmierć zniewolona i
wszyscy będący w otchłani wołają Twemu życiodajnemu powstaniu:
Chrystus zmartwychwstał, Dawca życia trwa na wieki.

Chwała, i teraz. Teotokion: Zadziwił się Józef widząc to, co
przewyższa naturę i wnikając myślą w kapiący na runo deszcz, w
Twoje poczęcie bez nasienia, Bogurodzico, krzewie ogniem opalany i
niespalany, zakwitła lasko Aarona i świadcząc, zaręczony Tobie i
opiekun Twój, wołał do kapłanów: Dziewica porodziła i po
urodzeniu pozostała Dziewicą.

Po drugiej recytacji Psałterza katyzmy poetyckie zmartwychwstania,
ton 4:

Prosomion: Szybko przybądź.

Zmartwychwstałeś z grobu jako nieśmiertelny, Zbawco, podniosłeś
Twój świat mocą Twoją Chryste, Boże nasz, skruszyłeś mocą
Twoją władzę śmierci, Miłosierny, i wszystkim pokazałeś
zmartwychwstanie, przeto sławimy Ciebie, jedyny Przyjacielu
człowieka.

Stichos: Wysławiać będę Ciebie, Panie, całym sercem moim, opowiem
wszystkie cuda Twoje.

Z niebieskich wyżyn zstąpił Gabriel w białych szatach i
przystąpił do kamienia gdzie opoka życia, wołając do
płaczących: Przestańcie łkać i płakać, mając i teraz,
Miłosierne, Tego, którego szukacie płacząc. Czuwajcie, bowiem
zaprawdę powstał. Przeto zawołajcie do Apostołów: Ponieważ
zmartwychwstał Pan, pokłońmy się powstałemu przyjąwszy radość,
czuwajcie przeto, niech także czuwa Ewa.

Chwała, i teraz. Teotokion: Zadziwiły się, Czysta, wszystkie chóry
aniołów budzącą bojaźń tajemnicą Twego zrodzenia, jak bowiem
Ten, który wszystko trzyma jednym ruchem, trzymany jest w Twych
objęciach jako człowiek, Przedwieczny bierze początek i karmiony
jest mlekiem Ten, który wszystko, co oddycha, karmi niewypowiedzianą
łaskawością i Ciebie jako prawdziwą Matkę Bożą chwaląc
sławimy.

Po Nieskalanych hypakoe, ton 4: Niewiasty z wonnościami przybiegły
do Twego sławnego powstania, Chryste, głosząc Apostołom, że
zmartwychwstałeś jako Bóg, dając światu wielkie miłosierdzie.

Anabatmi, ton 4: Antyfona 1:

Od młodości mej liczne dręczą mnie pokusy, lecz sam wspomóż mnie
i zbaw, Zbawco mój. Nienawidzący Syjonu, będziecie zawstydzeni
przez Pana, jak trawa w ogniu będziecie wysuszeni.

Chwała, i teraz. Świętym Duchem karmi się wszelka dusza i
wywyższa w czystości, jaśniejąc troistą jednością świętej
tajemnicy.

Antyfona 2:

Wołam do Ciebie gorąco z głębi mej duszy i niech mnie wysłuchają
Boskie Twoje uszy.

Ten, kto złożył nadzieję w Panu jest większy niż wszyscy
święci.

Chwała, i teraz. Święty Duch toczy zdroje łaski, napajając
wszelkie stworzenie ku ożywieniu.

Antyfona 3:

Niech me serce podniesie się do Ciebie, Słowo, i niech nic nie
pociągnie mnie ku pięknu świata na mą zgubę.

Gdy do Jego Matki ktoś ma miłość, przez Pana goręcej jest
umiłowany.

Chwała, i teraz. W Świętym Duchu bogactwo poznania Boga, widzenia i
mądrości, wszystkie bowiem w Nim Ojcowskie nakazy objawia Słowa.

Prokimenon, ton 4: Powstań, Panie, pomóż nam i wybaw nas dla
imienia Twego. Stichos: Boże, usłyszeliśmy na własne uszy i
ojcowie nasi opowiedzieli nam. Wszystko, co oddycha. Ewangelia
zmartwychwstania, Psalm 50.

Kanon ku czci zmartwychwstania. Poemat Jana z Damaszku. Ton 4.

Pieśń 1

Hirmos: Morza Czerwonego głębią suchymi stopami dawno temu
wędrował Izrael, przez wyciągnięte na krzyż ręce Mojżesza
zwyciężył moc Amaleka w pustyni.

Stichos: Chwała, Panie, świętemu zmartwychwstaniu Twemu.

Wzniosłeś się na przeczystym drzewie krzyża nasze naprawiając
odpadnięcie, na drzewie lecząc zarazę, Władco, jako Dobry i
Wszechwładny.

W grobie Ciałem, w otchłani duszą jako Bóg, w raju zaś z łotrem,
na tronie z Ojcem i Duchem byłeś, Chryste, wszystko napełniający,
Ty, którego żadne słowo opisać nie może.

Teotokion: Bez nasienia z woli Ojca i Ducha Bożego poczęłaś Syna,
i zrodziłaś w ciele Tego, który z Ojca bez matki dla nas z Ciebie
bez ojca się narodził.

Inny kanon ku czci krzyża i zmartwychwstania.

Hirmos: Otworzę me usta i napełnię się duchem, i słowo powiem
Królowej Matce, i świetliście zatryumfuję, i ciesząc się
wyśpiewam wszystkie Twoje cuda.

Uleczyłeś rozbicie ludzkości, Panie, Boską krwią Twoją
odnowiwszy ją i skruszyłeś silnego w mocy, który dawno temu
skruszył Twoje stworzenie.

Zmarły stałeś się zmarłych powstaniem, zabrałeś bowiem śmierci
moc i zaręczyłeś nas życiu wiecznemu, Ty, który wszystkimi
rządzisz, Wcielony Boże.

Teotokion: Pięknem przewyższyła moce nieba Twoja Boża uduchowiona
świątynia, Ty bowiem nosiłaś w łonie Boga naszego, Dziewico,
Góro święta.

Inny kanon ku czci Bogurodzicy,

mający akrostych: Czwarta pieśń najsławniejszej Córy.

Hirmos: Zrodzony z Dziewicy Boże, zatop w głębi beznamiętności
mocnych wodzów grzechu, abym Tobie przez trzy właściwości duszy
jak na cymbałach w umartwieniu ciała zwycięską zaśpiewał
pieśń.

Zadrżeli ludzie, ulękli się poganie, potężne królestwa
skłoniły się, Czysta, w bojaźni przed Twym zrodzeniem. Przyjdzie
bowiem mój Król, pokona prześladowcę i wybawi świat ze
zniszczenia.

Żyjący na wysokościach do ludzi zstąpił, przybytek swój
uświęcił i okazał nienaruszonym, jedyna bowiem skarbnica
dziewictwa Stwórcę zrodziwszy po porodzie Dziewicą pozostała.

Pieśń 3

Hirmos: Weseląc się w Tobie Kościół Twój, Chryste, woła: Tyś
moją mocą, Panie, ucieczką i umocnieniem.

Drzewo życiodajne, prawdziwa duchowa winnica, wisi na krzyżu,
wszystkim wytaczając nieśmiertelność.

Jakżeś wielki, jakżeś budzący bojaźń, który zniszczyłeś
hardość otchłani i jako Bóg niezniszczalny teraz
zmartwychwstałeś w ciele.

Teotokion: Ty jedyna dla będących na ziemi jesteś orędowniczką
dóbr nadprzyrodzonych, Matko Boża, przeto przynosimy Tobie: Raduj
się.

Inny kanon.

Hirmos: Twoich pieśniarzy, Bogurodzico, żywe i nieskalane źródło,
w chór zgromadziwszy, duchowo umocnij, w boskiej chwale Twej,
wieńców chwały uczyń godnymi.

Jadem napełniony wąż zęby wbił we mnie, Zbawco, Ty zaś,
Wszechmocny Panie skruszyłeś go gwoździami Twych rąk, nie ma
bowiem świętego w świętych większego poza Tobą, Przyjacielu
człowieka.

Byłeś widziany, Przyjacielu człowieka, dobrowolnie martwym w
grobie, Stwórco życia, i otworzyłeś bramy otchłani dla będących
tam od wieków dusz, nie ma bowiem świętego w świętych większego
poza Tobą, Przyjacielu człowieka.

Teotokion: Okazałaś się nieprzeoraną bruzdą, kłosem rodzącym
życie, wszystkich uczestniczących w nieśmiertelności orędowniczka
przed w świętym Świętego święcie spoczywającego.

Inny kanon.

Hirmos: Z wysokości zstąpiłeś dobrowolnie na ziemię, ponad
wszelką zasadą i pokorną podniosłeś z bardzo głębokiej
otchłani naturę ludzką: Nie ma bowiem Świętego poza Tobą,
Przyjacielu człowieka.

Oczyszcza się ludzka natura, łącząc się przez Ciebie z Bożym nie
do ścierpienia ogniem, w Tobie bowiem, Przeczysta Dziewico, upiekł
się chleb i Ciebie zachował nieskalaną.

Kim jest Ta, która zaprawdę stoi tak blisko Boga, przewyższa bowiem
jedyna pięknem dziewictwa wszystkie zastępy aniołów, jako Matka
jaśniejącego Wszechmocnego Pana.

Pieśń 4

Hirmos: Podniesionego widząc Ciebie na krzyżu, Słońce
Sprawiedliwości, Kościół stojąc w swym porządku radując się
godnie woła: Chwała mocy Twojej, Panie.

Wstąpiłeś na krzyż lecząc moje cierpienia cierpieniem
przeczystego ciała Twego, w które dobrowolnie przyoblekłeś się,
przeto wołamy do Ciebie: Chwała mocy Twojej, Panie.

Śmierć zakosztowawszy bezgrzesznego i życiodajnego Twego ciała,
Władco, została uśmiercona, my zaś wołamy do Ciebie: Chwała mocy
Twojej, Panie.

Teotokion: Bez męża zrodziłaś, Dziewico, i po porodzie także
okazałaś się Dziewicą, przeto niemilknącymi głosy z
niezachwianą wiarą wołamy Tobie, Pani: Raduj się.

Inny kanon.

Hirmos: Prorok Habakuk widząc niewypowiedziany zamysł Boga, Twoje
wcielenie, o Najwyższy, zawołał: Chwała mocy Twojej, Panie!

Izrael zobowiązany przez Prawo Ciebie, Chryste, Dawcę Prawa, nie
rozpoznał, ale jako nieprawego i przestępcę na krzyżu
przygwoździł, okazując się niegodnym Dawcy Zakonu.

Boska Twoja dusza, Zbawco, zniewoliwszy skarbnice otchłani
wskrzesiła zmarłe od wieków dusze, życiodajne zaś ciało
wszystkim wytoczyło niezniszczalność.

Teotokion: Ciebie, zawsze Dziewicę, prawdziwą Bogurodzicę, wszyscy
sławimy, którą prorok Mojżesz ujrzał w obrazie przeczystego
gorejącego krzewu, niepochłoniętego przez ogień.

Inny kanon.

Hirmos: Zasiadający w chwale na tronie Bóstwa, na lekkim obłoku
przyjdzie Jezus nadboski i niezniszczalną dłonią zbawi
wołających: Chwała, Chryste, mocy Twojej.

Pośród ludzi żył i widziany był Niewidzialny w postaci sługi
niedościgniony Bóstwem i przywracając w Tobie, Córo, pojednanie,
zbawia znających Ciebie jako czystą Bogurodzicę.

Dziewica przyjąwszy w materii niematerialnego, zrodziła Dziecię z
Niej będące, przeto w dwóch naturach jeden poznawany jest noszący
ciało Bóg i człowiek.

Ten, który w Ciebie, Dziewico, wcielił się i urodził bez nasienia,
Słowem i Bogiem pozostał, i w zrodzeniu Dziewicę zachował jako
Władca i Stwórca wszystkich stworzeń.

Pieśń 5

Hirmos: Ty, Panie mój, Światłości, przyszedłeś na świat,
Światłość święta, aby z mroku niewiedzy nawrócić tych, którzy
z wiarą Ciebie sławią.

Ty, Panie, zstąpiłeś miłosiernie na ziemię, Ty podniosłeś
upadłą ludzką naturę, na drzewie podniesiony.

Ty, Chryste, wziąłeś ode mnie osądzenie za grzechy, Ty
rozwiązałeś boleści śmierci, Szczodry, przez Twoje Boskie
zmartwychwstanie.

Teotokion: Ty jesteś orężem niezwyciężonym przeciwko wrogom, Ty
jesteś umocnieniem i nadzieją naszego zbawienia, Boża niewiasto.

Inny kanon.

Hirmos: Ulękło się wszystko Bożej Chwały Twojej, Ty bowiem
nieznająca małżeństwa Dziewico nosiłaś w łonie nad wszystkimi
Boga i zrodziłaś Przedwiecznego Syna, dającego pokój wszystkim
opiewającym Ciebie.

Całego przyjęła Ciebie ustami bezmyślna otchłań, na krzyżu
bowiem widziała Ciebie przygwożdżonego, włócznią przebitego i
bez oddechu, Żywego Boga, i za zwykłego wzięła Cię człowieka.
Rozumie to ten, który wodził na pokuszenie moc Twego Bóstwa.

Zburzona świątynia Twego ciała, Przyjacielu człowieka, dzieląc
grób i otchłań oba osądziła na zniewolenie, jedno bowiem dusze
Twych świętych, drugie zaś ciała oddało, Nieśmiertelny.

Teotokion: Oto teraz spełniło się proroctwo, Ty bowiem męża nie
znająca Dziewico nosiłaś w łonie Boga wszystkich i zrodziłaś
Przedwiecznego Syna, który wszystkim Ciebie miłującym daje pokój.

Inny kanon.

Hirmos: Teraz powstanę, proroczo rzekł Bóg, teraz wysławię się,
teraz wzniosę się, upadłego przyjąwszy od Dziewicy i podnosząc do
Światłości duchowej mego Bóstwa.

Domem chwały, świętą i czystą Górą Bożą, Oblubienicą, arką,
uświęconą świątynią okazał Ciebie Syn Boży, który wcielił
się w Ciebie i uczynił nam raj wiecznej słodyczy.

Ciało z dziewiczego łona przyjąłeś, Chryste, bez nasienia,
przeczyste, osobowe, duchowe i rozumne, uduchowione, rzeczywiste,
obdarzone wolą, samowładne i samowłastne.

Rozum prześladowców zawstydziło łono dziewicze, Dziecię bowiem
zgubną dla duszy ranę smoka zbada własną ręką i złożywszy
hardego odstępcę, wiernym rzuci pod nogi.

Pieśń 6

Hirmos: Z pieśniami pochwalnymi będę przynosił Tobie, Panie, dary,
woła do Ciebie Kościół, oczyściwszy się z krwi pogańskich ofiar
krwią, która z miłosierdzia Twego wypłynęła z Twego boku.

Wstąpiłeś na krzyż przepasany mocą Twoją i splotłeś się z
prześladowcą jako Bóg, z wysokości zrzuciłeś go, Adama zaś
niezwyciężoną mocą wskrzesiłeś.

Powstałeś jaśniejący i piękny z grobu, Chryste, i rozpędziłeś
wszystkich wrogów Boską Twoją mocą, i wszystko jako Bóg
napełniłeś radością.

Teotokion: Oto cud nowszy od wszystkich cudów! Dziewica bowiem
poczęła w łonie bez męża i ciasno zmieściła Tego, który
wszystko trzyma.

Inny kanon.

Hirmos: Przyszedłem na głębiny morskie i zatopiła mnie burza
licznych grzechów, ale jako Bóg z głębiny wyprowadź życie moje,
wielce miłosierny.

Otchłań otworzy swoją paszczę i pochłonie mnie, i duszę głupia
uwolni, Chrystus bowiem zstąpił i podniósł życie moje jako
Przyjaciel człowieka.

Śmierć zginęła przez śmierć, zmartwychwstał bowiem umarły
dając mi niezniszczalność i Nieśmiertelny objawił się
niewiastom, głosząc radość.

Teotokion: Twoje łono okazało się czystym mieszkaniem Bóstwa nie
do ścierpienia, Bogurodzico, na którego bez lęku nie mogą patrzeć
zastępy niebieskie.

Inny kanon.

Hirmos jak w kanonie ku czci zmartwychwstania.

Dawno temu zwiódł mnie wąż i uśmiercił mnie przez moją
Pramatkę Ewę, a teraz, Czyste, przez Ciebie Stwórca wezwał mnie ze
zniszczenia.

Otchłań okazała Ciebie otchłanią miłosierdzia, Córo, wybranką
cudów, z Ciebie bowiem błyskawicą Bóstwa zajaśniał bisior
Chrystusa.

Kontakion: Zbawca i Wybawiciel mój wskrzesił z grobów jako Bóg z
więzów zrodzonych z ziemi i skruszył bramy otchłani, i jako
Władca zmartwychwstał trzeciego dnia.

Ikos: Opiewajmy wszyscy zrodzeni z ziemi powstałego z martwych
trzeciego dnia Chrystusa, Dawcę życia, i kruszącego dzisiaj bramy
śmierci mocą swoją, i zniewalającego otchłań, ścierającego
żądło śmierci i uwalniającego Adama i Ewę, śpiewajmy należną
chwałę, On bowiem jako jedyny mocny, Bóg i Władca, zmartwychwstał
trzeciego dnia.

Pieśń 7

Hirmos: Potomkowie Abrahama w piecu perskim miłością bardziej
rozpaleni, niż płomieniem, wołali: Błogosławiony jesteś w
świątyni chwały Twojej, Panie.

Ludzkość wezwana do nieśmiertelności, umyta Boską krwią
Chrystusa, z dziękczynieniem śpiewa: Błogosławiony jesteś w
świątyni chwały Twojej, Panie.

Zaprawdę piękniejszy od raju i jaśniejszy od weselnej komnaty
królewskiej, okazał się dla nas, Chryste, grób Twój życiodajny,
źródło naszego zmartwychwstania.

Teotokion: Raduj się Boski przybytku uświęcony przez Najwyższego,
przez Ciebie bowiem dana została radość, Bogurodzico, wołającym:
Błogosławionaś Ty między niewiastami, najczystsza Władczyni.

Inny kanon.

Hirmos: Nie zechcieli adorować stworzeń w miejsce Stwórcy,
przyjaciele Boga, lecz mężnie pokonawszy groźny ogień, śpiewali
pełni radości: Chwalebny ojców Boże i Panie, błogosławiony
jesteś!

Upokorzyłeś oko wysokie na drzewie podnoszony i wywyższony, krew na
ziemi złożyłeś zbawiwszy człowieka: Chwalebny ojców Panie i
Boże, błogosławiony jesteś.

Mocą Twoją róg nasz podniosłeś, służących Tobie, powstały z
martwych, wyniszczywszy przedtem wielkie ludzkie bogactwo, Władco:
Chwalebny ojców Panie i Boże, błogosławiony jesteś.

Triadikon: Naśladując Słowo Boże, sławimy jedno Bóstwo
jaśniejące bez pomieszania w Trzech, nierozdzielne, wieczny
płomień oświecający całe stworzenie wołające: Pan mocy z Tobą.

Inny kanon.

Hirmos: Trzej młodzieńcy w Babilonie nakaz prześladowcy uznawszy za
brednie, pośród płomienia śpiewali: Błogosławiony jesteś, Boże
ojców naszych.

Do śpiewania przyzywa mnie ogień dziewiczej miłości, który jest w
sercu, aby wołać do Matki i Dziewicy: Błogosławiono, Pan mocy z
Tobą.

Okazałaś się przewyższającą stworzenia rodząc Stwórcę i Boga,
przeto śpiewamy Tobie, Bogurodzico: Błogosławiono, Pan mocy z
Tobą.

Triadikon: Jedną władzę Twoją czczę w trzech będących świętą
nierozdzielnie, śpiewam trójhipostatycznej i błogosławionej
naturze, wołając do Ciebie, rządzącego wszystkim.

Pieśń 8

Hirmos: Daniel w jamie rozpostarł ręce i zagrodził otwarte paszcze
lwów, moc zaś ognia ugasiwszy i przepasawszy się cnotą
młodzieńcy wołali: Błogosławcie Pana wszystkie dzieła Pańskie.

Ręce rozpostarłeś na krzyżu gromadząc wszystkich pogan i jeden,
Władco, okazałeś Kościół, śpiewający Tobie, ziemski i
niebieski zgodnie wołający: Błogosławcie Pana wszystkie dzieła
Pańskie, śpiewajcie i wywyższajcie Go na wieki.

Niewiastom okazał się anioł jaśniejący niedostępną
światłością zmartwychwstania i zawołał: Po cóż Żywego
szukacie jako umarłego, zaprawdę powstał Chrystus, któremu
zaśpiewajmy: Wszystkie dzieła śpiewajcie Panu i wywyższajcie Go na
wieki.

Teotokion: Ty jedyna we wszystkich pokoleniach, Czysta Dziewico,
stałaś się Matką Boga, Ty byłaś mieszkaniem Bóstwa,
Najczystsza, nie spalona przez ogień niedostępnej Światłości,
przeto wszyscy błogosławimy Ciebie, Mario, Oblubienico Boga.

Inny kanon.

Hirmos: Pobożne dzieci w ognistym piecu zostały zbawione przez
zrodzenie Bogurodzicy, wtedy zwiastowane przez obraz, a teraz
spełnione. Ono to podnosi wszystkich śpiewających: Wszystkie
dzieła Pańskie, śpiewajcie Panu i wywyższajcie Go na wieki.

Stworzenie widząc Twe niewypowiedziane przebicie otacza się mrokiem
i płacze, ziemia bowiem drży, w ciemność jak w szatę obleka się
słońce, my zaś nieustannie śpiewamy Tobie i wywyższamy, Chryste,
na wieki.

Zstąpiłeś do mnie aż do otchłani i wszystkim uczyniłeś drogę
zmartwychwstania, i znowu wstąpiłeś, wziąwszy mnie na Twe ramiona
i doprowadziłeś do Ojca. Przeto wołam do Ciebie: Panu śpiewajcie
dzieła i wywyższajcie Go na wieki.

Triadikon: Pierwszy Rozum i Przyczynę wszystkiego, Ojca jednego bez
przyczyny sławimy, Słowo bez początku i Ducha Pocieszyciela,
jedynego Boga wszystkich, Trójcy nierozdzielnej kłaniamy się i
wywyższamy na wszystkie wieki.

Inny kanon.

Hirmos: Wybawco wszystkich wszechmocny, pośród płomieni
przyszedłeś zraszając wielbiących Ciebie i nauczyłeś ich
śpiewać: Wszystkie dzieła błogosławcie, śpiewajcie Panu.

Ten, który stworzył Ciebie z żebra Adama, wcielił się w Twoje
dziewictwo, Pan wszystkich, któremu śpiewając wołamy: Wszystkie
dzieła błogosławcie, śpiewajcie Panu i wywyższajcie Go na wieki.

Abraham zobaczył ukrytą Twoją tajemnicę, Bogurodzico, Syna bowiem
Twego bezcielesnego przyjąwszy, śpiewa: Wszystkie dzieła
błogosławcie, śpiewajcie Panu i wywyższajcie Go na wieki.

Tylu, ile Osób liczy Trójca, zbawiło wyobrażenie Twego dziewictwa,
w dziewiczych bowiem ciałach płomień zdeptali młodzieńcy,
śpiewając: Błogosławcie, śpiewajcie Panu i wywyższajcie Go na
wieki.

Śpiewamy Pieśń Bogurodzicy: Uwielbia dusza moja, Pana, z:
Czcigodniejszą od Cherubinów.

Pieśń 9

Hirmos: Z Ciebie, Dziewico, nienaruszonej góry, sam odciosał się
kamień węgielny, Chrystus, który zjednoczył w sobie różne
natury, przeto i my z radością Ciebie, Bogurodzico, uwielbiamy.

Całego mnie przyjąłeś w zjednoczeniu bez pomieszania, całemu
dając mi, Boże mój, zbawienie przez mękę Twoją, którą
cieleśnie przecierpiałeś na krzyżu z wielkiego miłosierdzia
Twego.

Twoi uczniowie widząc otwarty Twój grób i otaczające Ciebie
całuny, porażeni zmartwychwstaniem Twoim i widokiem anioła,
mówili: Zaprawdę powstał Pan.

Triadikon: Jedna Boska natura, ale Trzy Osoby, wszyscy wierni,
kłaniajmy się w niepomieszanych Hipostazach równie potężnej i
teraz pobożnie wielbmy Ją w Jej jednej czci.

Inny kanon.

Hirmos: Każdy powstały z ziemi niech się rozraduje duchem
oświecany, niech tryumfuje bezcielesnych rozumów natura, wielbiąc
święty tryumf Bogurodzicy, i niech woła: Raduj się,
błogosławiona Bogurodzico, czysta zawsze Dziewico.

Chytrze podpełznął wąż, aby z Edenu wyprowadzić mnie jako
niewolnika, ale na twardym węgielnym kamieniu niczym dziecko rozbił
go Wszechwładny Pan i znowu wejście do słodyczy raju otworzył
drzewem krzyża.

Skazałeś teraz mocne wrogie opoki na zapuszczenie, potężną ręką
bogactwo ich porwałeś i z otchłani poniżenia wskrzesiłeś mnie ze
sobą, Chryste, i wyśmianym okazałeś od dawna bezmiernie
chwalącego się.

Przyjdź, nawiedzając Twych ubogich ludzi zniewolenie, miłosierną
zaś i potężną ręką Twoją umocnij ludzi noszących krzyż, Twoje
nabyte dziedzictwo, Chryste, jako Przyjaciel człowieka.

Inny kanon.

Hirmos: Okazana Tajemnica Boża niewypowiedzianie spełnia się w
Tobie, Dziewico przeczysta, bowiem z miłosierdzia Bóg wcielił się
w Ciebie, przeto Ciebie czcimy jako Bogurodzicę.

Widzę Ciebie jako lilię upiększoną purpurową szatą, Przeczysta,
Bożym duchem, pośród ciernia jaśniejącą i wonnością
napełniającą tych, którzy prawdziwie Ciebie wywyższają.

Przyjąwszy zniszczalną ludzką naturę z Twego łona, Najczystsza,
Niezniszczalny w sobie z miłosierdzia okazał niezniszczalność tym,
którzy Ciebie szczerze wywyższają.

Ty, który rządzisz wszystkimi stworzeniami, ludowi Twemu daj
zwycięstwo niezwyciężone, okazując ukorzonego wroga Kościoła,
przeto Ciebie jako Bogurodzicę wywyższamy.

Po katabasji mała ektenia i Święty Pan Bóg nasz. Następnie
eksapostilarion. Chwała, i teraz. Teotokion.

Do psalmów pochwalnych dodajemy stichery ku czci zmartwychwstania,
ton 4:

Stichos: Wypełnij na nich wyrok zapisany, chwała ta będzie dla
wszystkich świętych Jego.

Krzyż i śmierć przecierpiałeś, i powstałeś z martwych,
Wszechmocny Panie, sławimy Twoje zmartwychwstanie.

Stichos: Chwalcie Pana w świątyni Jego, chwalcie Go na firmamencie
mocy Jego.

Krzyżem Twoim, Chryste, z dawnej klątwy nas uwolniłeś i śmiercią
Twoją diabła prześladującego naszą naturę zniszczyłeś, a
powstaniem Twoim radością wszystko napełniłeś, przeto śpiewamy
Tobie: Powstały z martwych Panie, chwała Tobie.

Stichos: Chwalcie Go dla mocy Jego, chwalcie Go dla wielkiego
majestatu Jego.

Krzyżem Twym, Chryste Zbawco, skieruj nas ku prawdzie Twojej i wybaw
nas z sieci wrażych, powstały z martwych podnieś nas upadłych w
grzechu, wyciągnąwszy rękę Twoją, Przyjacielu człowieka, Panie,
dla modlitw świętych Twoich.

Stichos: Chwalcie Go dźwiękiem trąby, chwalcie Go na harfie i
gęślach.

Nie odłączyłoś się od ojcowskiego łona, Jednorodzone Słowo
Boże, przyszedłszy na ziemię z przyjaźni do człowieka,
człowiekiem byłeś bez zmiany, krzyż i śmierć przecierpiałeś w
ciele, niecierpiętliwy Bóstwem. Powstawszy z martwych
nieśmiertelność dałeś rodzajowi ludzkiemu jako jedyny
Wszechmocny.

Inne stichery Anatoliosa, ton ten sam:

Stichos: Chwalcie Go bębnem i tańcem, chwalcie Go na strunach i
flecie.

Śmierć przyjąłeś cieleśnie, Zbawco, orędując nam
nieśmiertelność i w grobie zamieszkałeś, aby uwolnić nas z
otchłani, i wskrzesiłeś ze sobą. Ucierpiawszy bowiem jako
człowiek, zmartwychwstałeś jako Bóg. Przeto śpiewamy Tobie:
Chwała Tobie, Dawco życia, Panie, jedyny Przyjacielu człowieka.

Stichos: Chwalcie Go na cymbałach dźwięcznych, chwalcie Go na
cymbałach gromkich. Wszystko, co oddycha, niechaj chwali Pana.

Kamienie rozpadły się, Zbawco, gdy na Golgocie krzyż Twój
umieszczono, ulękły się bramy otchłani, gdy w grobie jako martwy
zostałeś złożony, gdyż zniszczywszy moc śmierci wszystkim
zmarłym dałeś nieśmiertelność przez Twoje zmartwychwstanie,
Zbawco, Dawco życia, Panie, chwała Tobie.

Stichos: Powstań, Panie Boże mój, niech wzniesie się ręka Twoja,
nie zapominaj na zawsze o ubogich Twoich.

Niewiasty zapragnęły ujrzeć Twoje zmartwychwstanie, Chryste Boże,
Maria Magdalena przyszła nieoczekiwanie, znalazła kamień odsunięty
od grobu i anioła siedzącego, i mówiącego: Dlaczego Żywego
szukacie pośród umarłych, powstał jako Bóg, aby wszystko zbawić.

Stichos: Wysławiać będę Ciebie, Panie, całym sercem moim, opowiem
wszystkie cuda Twoje.

Gdzie jest Jezus, którego oddaliście straży, powiedzcie żydzi,
gdzie jest Ten, którego złożyliście w grobie, kamień
opieczętowawszy? Dajcie zmarłego, którzy wyrzekliście się Życia,
dajcie pogrzebanego lub uwierzcie zmartwychwstałemu. Jeśli wy
przemilczycie zmartwychwstanie Pana, zawoła odsunięty od grobu
kamień. Wielkie jest miłosierdzie Twoje, wielka tajemnica
Opatrzności Twojej, Zbawco wszystkich, chwała Tobie.

Chwała. Stichera Ewangelii. I teraz. Teotokion: Błogosławiona
jesteś. Wielka doksologia.

Po wielkiej doksologii troparion zmartwychwstania:

Powstałeś z grobu i więzy rozerwałeś otchłani, zniszczyłeś
osądzenie śmierci, Panie, wszystkich wybawiłeś z sieci wroga,
zjawiłeś się Apostołom Twoim i posłałeś ich, aby głosili, i
przez Nich pokój dałeś światu, jedyny Wielce Miłosierny.

Także ektenie i rozesłanie. Następnie pierwsza godzina i ciąg
dalszy jak zwykle oraz rozesłanie.

W niedzielę Na Liturgii Błogosławieństwa. Ton 4:

Stichos: Błogosławieni miłosierni, albowiem oni miłosierdzia
dostąpią.

Przez drzewo Adam został wyrzucony z raju, zaś przez drzewo krzyża
łotr zamieszkał w raju, pierwszy bowiem skosztowawszy odrzucił
przykazanie Stwórcy, a drugi, współukrzyżowany, wyznał kryjącego
się Boga: Wspomnij mnie w królestwie Twoim.

Stichos: Błogosławieni czystego serca, albowiem oni Boga ujrzą.

Podniesiony na krzyżu zniszczyłeś śmiertelną moc i jako Bóg
zniszczyłeś rękopis przeciwko nam, Panie, daj i nam pokutę łotra,
jedyny Przyjacielu człowieka, z wiarą sławiącym Ciebie, Chryste
Boże nasz, i wołającym do Ciebie: Wspomnij i nas w królestwie
Twoim.

Stichos: Błogosławieni czyniący pokój, albowiem oni synami Bożymi
będą nazwani.

Rękopis nasz na krzyżu włócznią rozdarłeś i policzony z
martwymi tamtejszego dręczyciela związałeś, wybawiwszy wszystkich
z więzów otchłani Twoim zmartwychwstaniem, którym zostali
oświecenie, Przyjacielu człowieka, Panie, i wołamy do Ciebie:
Wspomnij i nas w królestwie Twoim.

Stichos: Błogosławieni prześladowani dla sprawiedliwości, albowiem
ich jest królestwo niebieskie.

Ukrzyżowany i zmartwychwstały jako Mocny z grobu po trzech dniach,
który pierwszego stworzonego Adama wskrzesiłeś, jedyny
Nieśmiertelny, i mnie skierowawszy ku pokucie uczyń godnym z całego
serca mego i gorącej wiary zawsze wołać do Ciebie: Wspomnij mnie,
Zbawco, w królestwie Twoi.

Stichos: Błogosławieni jesteście, gdy złorzeczą wam i
prześladują was, i mówią wiele złego kłamliwie przeciwko wam, ze
względu na moje imię.

Ze względu na nas Niecierpiętliwy stał się cierpiętliwym
człowiekiem i dobrowolnie został przygwożdżony do krzyża, nas
wskrzesiwszy ze sobą, przeto i sławimy z krzyżem mękę i
zmartwychwstanie, przez które zostaliśmy przywróceni do pierwotnego
stanu, przez które zostaliśmy zbawieni, wołający: Wspomnij i nas w
królestwie Twoim.

Stichos: Radujcie się i weselcie, albowiem zapłata wasza obfita jest
w niebiosach.

Powstałego z martwych, który zniewolił władzę otchłani i
widziany był przez niewiasty niosące wonności, gdy mówił
„Radujcie się”, ubłagajmy, wierni, aby ze zniszczenia wybawił
dusze nasze, zawsze wołających do Niego słowami rozsądnego łotra:
Wspomnij i nas w królestwie Twoim.

Chwała. Triadikon: Pomódlmy się, wierni, abyśmy godnie i
jednomyślnie sławili Ojca i Syna, i Świętego Ducha, jedno Bóstwo
w Trzech Hipostazach, trwające bez pomieszania, proste, bez podziału
i niedostępne, przez które wybawiamy się z ognistej męki.

I teraz. Teotokion: Matkę Twoją, Chryste, która w ciele bez
nasienia zrodziła Ciebie, i zaprawdę Dziewicę, także po zrodzeniu
pozostającą nienaruszoną, Ją Tobie przedstawiamy na modlitwie,
Władco wielce miłosierny, prosząc o danie przebaczenia grzechów
zawsze wołającym do Ciebie: Wspomnij i nas w królestwie Twoim.

Prokimenon, ton 4: Jakże wspaniałe są dzieła Twoje, Panie,
wszystkie w mądrości uczyniłeś. Stichos: Błogosław, duszo moja,
Pana, Panie Boże mój, jesteś bardzo wywyższony.

Alleluja: Idź, trudź się, przynoś owoc, i króluj ze względu na
prawdę, łagodność i sprawiedliwość. Stichos: Umiłowałeś
sprawiedliwość i znienawidziłeś nieprawość.


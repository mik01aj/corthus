KSIĘGI GENESIS, to jest PIERWSZE MOJŻESZOWE.

Rozdział I.

O świata stworzeniu, rzeczy stworzonych różności, i ozdobie; o
stanie człowieka, któremu Bóg poddał wszystko, co stworzył.

Na początku stworzył Bóg niebo i ziemię.

2 A ziemia była pusta i próżna: i ciemności były nad
głębokością: a Duch Boży unaszał się nad wodami.

3 I rzekł Bóg: Niech się stanie światłość: i stała się
światłość.

4 I ujrzał Bóg światłość, że była dobra: i przedzielił
światłość od ciemności.

5 I nazwał światłość Dniem, a ciemność Nocą. I stał się
wieczór i zaranek, dzień jeden.

6 I rzekł Bóg: Niech się stanie utwierdzenie między wodami, a
niech przedzieli wody od wód.

7 I uczynił Bóg utwierdzenie, i przedzielił wody, które były pod
utwierdzeniem, od tych, które były nad utwierdzeniem. I stało się
tak.

8 I nazwał Bóg utwierdzenie Niebem. I był wieczór i zaranek,
dzień wtóry.

9 Potem rzekł Bóg: Niech się zbiorą wody, które są pod niebem,
na jedno miejsce: a niech się ukaże sucha. I stało się tak.

10 I nazwał Bóg suchą, Ziemią: a zebranie wód przezwał Morzem. I
widział Bóg, że było dobre.

11 I rzekł: Niech zrodzi ziemia ziele zielone, i dawające nasienie:
i drzewo rodzajne, owoc czyniące według rodzaju swego, któregoby
nasienie było w samym sobie na ziemi. I stało się tak.

12 I zrodziła ziemia ziele zielone, i dawające nasienie według
rodzaju swego: i drzewo czyniące owoc, i mając każde z nich
nasienie według rodzaju swego. I widział Bóg, że było dobre.

13 I stał się wieczór i zaranek, dzień trzeci.

14 I rzekł Bóg: Niech się staną światła na utwierdzeniu nieba, a
niech dzielą dzień od nocy: i niech będą na znaki, i czasy, i dni
i lata:

15 Aby świeciły na utwierdzeniu nieba, a oświecały ziemię. I
stało się tak.

16 I uczynił Bóg dwa światła wielkie: światło większe, aby
rządziło dzień, i światło mniejsze, aby rządziło noc: i
gwiazdy.

17 I postawił je na utwierdzeniu nieba, aby świeciły nad ziemią:

18 Żeby rządziły dzień i noc, i dzieliły światłość od
ciemności. I widział Bóg, iż było dobre.

19 I stał się wieczór i zaranek, dzień czwarty.

20 Rzekł téż Bóg: Niech wywiodą wody płaz dusze żywiącéj, i
ptastwo nad ziemią pod utwierdzeniem nieba.

21 I stworzył Bóg wieloryby wielkie, i wszelką duszę żywiącą i
ruszającą się, którą wywiodły wody według rodzaju ich: i
wszelkie ptastwo według rodzaju jego. I widział Bóg, iż było
dobre.

22 I błogosławił im, mówiąc: Rośćcie, i mnóżcie się, i
napełniajcie wody morskie: i ptastwo niech się mnoży na ziemi.

23 I stał się wieczór i zaranek, dzień piąty.

24 Rzekł téż Bóg: Niech zrodzi ziemia duszę żywiącą, według
rodzaju swego: bydło, i płaz, i bestye ziemne, według rodzajów
swoich. I stało się tak.

25 I uczynił Bóg bestye ziemne, według rodzajów ich, i bydło i
wszelki ziemopłaz, według rodzaju swego. I widział Bóg, że było
dobre.

26 I rzekł: Uczyńmy człowieka na wyobrażenie i na podobieństwo
nasze: a niech przełożony będzie rybom morskim, i ptastwu
powietrznemu, i bestyom, i wszystkiéj ziemi, i nad wszelkim płazem
który się płaza po ziemi.

27 I stworzył Bóg człowieka na wyobrażenie swoje: na wyobrażenie
Boże stworzył go: mężczyznę i białągłowę stworzył je.

28 I błogosławił im Bóg, i rzekł: Rośćcie i mnóżcie się, i
napełniajcie ziemię, a czyńcie ją sobie poddaną: i panujcie nad
rybami morskiemi, i nad ptastwem powietrznem, i nade wszemi
zwierzęty, które się ruchają na ziemi.

29 I rzekł Bóg: Oto dałem wam wszelkie ziele rodzące nasienie na
ziemi, i wszystkie drzewa, które same w sobie mają nasienie rodzaju
swego, aby wam były na pokarm.

30 I wszystkim zwierzętom ziemnym, i wszystkiemu ptastwu
powietrznemu, i wszemu co się rusza na ziemi, i w czemkolwiek jest
dusza żywiąca, aby miały co jeść. I stało się tak.

31 I widział Bóg wszystkie rzeczy, które był uczynił: i były
bardzo dobre. I stał się wieczór i zaranek, dzień szósty.

Rozdział II.

Bóg w dzień siódmy odpoczął, i on poświęcił, człowieka w Raju
posadził, z drzewa pewnego owocu jeść zakazał, a z żebra jego
Hewę jemu na pomoc utworzył.

Dokończone są tedy niebiosa i ziemia, i wszystko ochędóstwo ich.

2 I dokonał Bóg w dzień siódmy dzieła swego, które uczynił: i
odpoczął w dzień siódmy od wszelkiego dzieła, które sprawił.

3 I błogosławił dniowi siódmemu i poświęcił go: iż weń
odpoczął od wszelkiego dzieła swego, które stworzył Bóg, aby
uczynił.

4 Te są zrodzenia nieba i ziemie, gdy były stworzone w dzień,
którego uczynił Pan Bóg niebo i ziemię.

5 Wszelką różczkę polną niż weszła na ziemi, i wszelkie ziele
krainy niźli wyniknęło: Nie spuścił bowiem był Pan Bóg dżdża
na ziemię, i człowieka nie było, któryby sprawował ziemię.

6 Ale zdrój wynikał z ziemie, oblewający wszystek wiérzch ziemie.

7 Utworzył tedy Pan Bóg człowieka z mułu ziemie, i natchnął w
oblicze jego dech żywota: i stał się człowiek w duszę żywiącą.

8 A naszczepił był Pan Bóg Raj rozkoszy od początku, w którym
postanowił człowieka, którego utworzył.

9 I wywiódł Pan Bóg z ziemie wszelkie drzewo piękne ku widzeniu i
ku jedzeniu smaczne: drzewo téż żywota w pośród Raju, i drzewo
wiadomości dobrego i złego.

10 A rzeka wychodziła z miejsca rozkoszy na oblewanie Raju, która
się ztamtąd dzieliła na cztery główne rzeki.

11 Imię jednéj Phison: ta okrąża wszystkę ziemię Hewilath, gdzie
się rodzi złoto.

12 A złoto ziemie onéj najlepsze jest: i tam się najduje bdellium,
i kamień Onychin.

13 A imię rzeki wtóréj Gehon, ta okrąża wszystkę ziemię
Murzyńską.

14 Imię zaś rzeki trzeciéj Tygrys: ta idzie ku Assyryjczykom. Rzeka
czwarta ten jest Eufrates.

15 Wziął tedy Pan Bóg człowieka, i posadził go w Raju rozkoszy,
aby sprawował i strzégł go.

16 I rozkazał mu, mówiąc: Z każdego drzewa Rajskiego jédz:

17 Ale z drzewa wiadomości dobrego i złego nie jédz; bo którego
dnia będziesz jadł z niego, śmiercią umrzesz.

18 Rzekł téż Pan Bóg: Nie dobrze być człowiekowi samemu:
uczyńmy mu pomoc jemu podobną.

19 Utworzywszy tedy Pan Bóg z ziemie wszelkie zwierzęta ziemne, i
wszelkie ptastwo powietrzne, przywiódł je do Adama; wszystko bowiem,
co nazwał Adam duszę żywiącą, to jest imię jego.

20 I nazwał Adam imionmi ich wszystkie zwierzęta, i wszystko ptastwo
powietrzne, i wszystkie bestye ziemne: lecz Adamowi nie najdował się
pomocnik podobny jemu.

21 Przepuścił tedy Pan Bóg twardy sen na Adama: a gdy zasnął,
wyjął jedno żebro z niego, i napełnił ciałem miasto niego.

22 I zbudował Pan Bóg z żebra, które wyjął z Adama,
białągłowę, i przywiódł ją do Adama.

23 I rzekł Adam: To teraz kość z kości moich, i ciało z ciała
mego: tę będą zwać Mężyną; bo z męża wzięta jest.

24 Przetóż opuści człowiek ojca swego i matkę, a przyłączy się
do żony swéj, i będą dwoje w jednem ciele.

25 A byli oboje nadzy, to jest, Adam i żona jego, a nie wstydzili
się.

Rozdział III.

Chytrością węża Adam i Hewa do upadku przyprowadzeni, z raju po
naznaczonem karaniu wygnani.

Ale i Wąż był chytrszy nad inne wszystkie zwierzęta ziemne, które
był Pan Bóg stworzył. Który rzekł do niewiasty: Czemu wam Bóg
przykazał, żebyście nie jedli z każdego drzewa rajskiego?

2 Któremu odpowiedziała niewiasta: Z owocu drzew, które są w raju,
pożywamy:

3 Ale z owocu drzewa, które jest w pośród raju, rozkazał nam Bóg,
abyśmy nie jedli, i nie dotykali się go, byśmy snadź nie pomarli.

4 I rzekł wąż do niewiasty: żadną miarą nie umrzecie śmiercią.

5 Bo wie Bóg, iż któregokolwiek dnia będziecie jeść z niego,
otworzą się oczy wasze: i będziecie jako bogowie, wiedząc dobre i
złe.

6 Ujrzała tedy niewiasta, że dobre było drzewo ku jedzeniu i
piękne oczom, i na wejrzeniu rozkoszne: i wzięła z owocu jego, i
jadła, i dała mężowi swemu, który jadł.

7 I otworzyły się oczy obojga: a gdy poznali, że byli nagimi,
pozszywali liście figowe, i poczynili sobie zasłony.

8 A gdy usłyszeli głos Pana Boga przechodzącego się po raju na
wiatrku z południa, skrył się Adam i żona jego od oblicza Pana
Boga między drzewa rajskie.

9 I zawołał Pan Bóg Adama, i rzekł mu: Gdzieżeś?

10 Który odpowiedział: Usłyszałem twój głos w raju, i zlękłem
się, przeto, żem jest nagi, i skryłem się.

11 Któremu rzekł: A któż ci pokazał, żeś jest nagim, jedno
żeś jadł z drzewa, z któregom ci rozkazał abyś nie jadł?

12 I rzekł Adam: Niewiasta, którąś mi dał za towarzyszkę, dała
mi z drzewa, i jadłem.

13 I rzekł Pan Bóg do niewiasty: Czemuś to uczyniła? Która
odpowiedziała: Wąż mię zwiódł, i jadłam.

14 I rzekł Pan Bóg do węża: Iżeś to uczynił, przeklętyś jest
między wszystkiemi zwierzęty i bestyami ziemskiemi: na piersiach
twoich czołgać się będziesz, a ziemię jeść będziesz po
wszystkie dni żywota twego.

15 Położę nieprzyjaźń między tobą, a między niewiastą: i
między nasieniem twem, a nasieniem jéj: ona[15] zetrze głowę
twoję, a ty czyhać będziesz na piętę jéj.

16 Do niewiasty téż rzekł: Rozmnożę nędze twoje, i poczęcia
twoje: z boleścią rodzić będziesz dziatki i pod mocą będziesz
mężową, a on będzie panował nad tobą.

17 Adamowi zaś rzekł: Iżeś usłuchał głosu żony twojéj, i
jadłeś z drzewa, z któregom ci był kazał, abyś nie jadł:
przeklęta będzie ziemia w dziele twoim: w pracach jeść z niéj
będziesz po wszystkie dni żywota twego.

18 Ciernie i osty rodzić ci będzie, a ziele będziesz jadł ziemie.

19 W pocie oblicza twego będziesz pożywał chleba, aż się wrócisz
do ziemie, z któréjeś wzięty; boś jest proch, i w proch się
obrócisz.

20 I nazwał Adam imię żony swéj Hewa, iż ona była matką wszech
żywiących.

21 Uczynił téż Pan Bóg Adamowi i żonie jego szaty z skórek i
przyoblókł je.

22 I rzekł: Oto Adam stał się jako jeden z nas, wiedzący dobre i
złe: teraz tedy, by snadź nie ściągnął ręki swéj, i nie
wziął téż z drzewa żywota, i nie jadł, a byłby żyw na wieki.

23 I wypuścił go Pan Bóg z raju rozkoszy, żeby uprawował ziemię,
z któréj jest wzięty.

24 I wygnał Adama: i postawił przed rajem rozkoszy Cherubim i miecz
płomienisty i obrotny, ku strzeżeniu drogi drzewa żywota.

Rozdział IV.

Kain Abla brata swego zabił, dlatego od Boga karany, był zbiegiem, i
zrodził Henocha; także i Adam zrodził Setha, temu ale narodził
się Enos.

Adam potem poznał żonę swoję Hewę, która poczęła i porodziła
Kaina, mówiąc: Otrzymałam człowieka przez Boga.

2 I zasię porodziła brata jego Abela. A Abel był pasterzem owiec, a
Kain oraczem.

3 I stało się po wielu dni, iż Kain ofiarował Panu dary z owoców
ziemie.

4 Abel téż ofiarował z pierworodnych trzody swojéj, i z
tłustości ich: i wejrzał Pan na Abela i na dary jego.

5 Ale na Kaina i na dary jego nie wejrzał. I rozgniewał się Kain
bardzo, i spadł na obliczu swojem.

6 I rzekł Pan do niego: Czemuś się rozgniewał, i czemu spadła
twarz twoja?

7 Aza jeźli dobrze czynić będziesz, nie odniesiesz: a jeźli źle,
natychmiast we drzwiach grzech twój będzie? Lecz pod tobą będzie
pożądliwość jego, a ty nad nią panować będziesz.

8 I rzekł Kain do Abela brata swego: Wynidźmy na pole. A gdy byli na
polu, powstał Kain na Abela brata swego, i zabił go.

9 I rzekł Pan do Kaina: Gdzie jest Abel brat twój? Który
odpowiedział: Niewiem: Zalim ja jest stróżem brata mego?

10 I rzekł do niego: Coś uczynił? głos krwie brata twego woła do
mnie z ziemie.

11 Teraz tedy będziesz przeklętym na ziemi, która otworzyła gębę
swą, i przyjęła krew brata twego z ręki twojéj.

12 Gdy ją sprawować będziesz, nie da tobie użytków swoich:
tułaczem i zbiegiem będziesz na ziemi.

13 I rzekł Kain do Pana: Większa jest nieprawość moja, niżbym
miał odpuszczenia być godzien.

14 Oto mię dziś wyganiasz od oblicza ziemie, i skryję się przed
obliczem twojem, i będę tułaczem i zbiegiem na ziemi: każdy tedy,
który mię najdzie, zabije mię.

15 I rzekł mu Pan: Żadną miarą tak nie będzie: ale każdy, ktoby
zabił Kaina, siedmiorako będzie karan. I włożył Pan na Kaina
znamię, aby go nie zabijał wszelki, któryby go nalazł.

16 I wyszedłszy Kain od oblicza Pańskiego, mieszkał wygnańcem na
ziemi ku wschodowéj części Eden.

17 I poznał Kain żonę swoję, która poczęła i porodziła
Henocha: i zbudował miasto, i nazwał imię jego od imienia syna
swego Henoch.

18 Potem Henoch zrodził Irada, a Irad zrodził Mawiaela, a Mawiael
Matusaela, a Matusael zrodził Lamecha.

19 Który pojął dwie żony: imię jednéj Ada, a imię drugiéj
Sella.

20 I urodziła Ada Jabela, który był ojcem mieszkających w
namieciech, i pasterzów.

21 Imię zaś brata jego Jubal: ten był ojcem grających na arfach i
muzyckiem naczyniu.

22 Sella też urodziła Tubalkaina, który młotem robił, i był
rzemieślnikiem wszelkiéj roboty od miedzi i żelaza. A siostra
Tubalkainowa, Noema.

23 I rzekł Lamech żonom swym, Adzie i Selli: Słuchajcie głosu
mego, żony Lamechowe, posłuchajcie mowy mojéj: żeciem zabił
męża na ranę moję, i młodzieniaszka na siność moję:

24 Siedmioraka pomsta będzie z Kaina, a z Lamecha siedmdziesiąt
siedm kroć.

25 Poznał téż jeszcze Adam żonę swoję, i porodziła syna, i
nazwała imię jego Seth, mówiąc: Położył mi Bóg plemię inne
miasto Abela, którego zabił Kain.

26 Ale i Sethowi narodził się syn, którego nazwał Enos: ten
począł wzywać imienia Pańskiego. Rozdział V.

Rodzaj i potomstwo Adamowe aż do Noego.

Te są księgi rodzaju Adamowego, w dzień, którego stworzył Bóg
człowieka; na podobieństwo Boże uczynił go.

2 Mężczyznę i niewiastę stworzył je, i błogosławił im: i
nazwał imię ich Adam, w dzień którego są stworzeni.

3 I żył Adam sto i trzydzieści lat, i zrodził na wyobrażenie i
podobieństwo swoje: i nazwał imię jego Seth.

4 I stało się dni Adamowych potem, jako zrodził Setha, ośm set
lat: i zrodził syny i córki.

5 I stał się wszystek czas, którego żył Adam, lat dziewięć set
trzydzieści: i umarł.

6 Żył téż Seth sto i pięć lat, i zrodził Enosa.

7 I żył Seth potem, jako zrodził Enosa, ośm set i siedm lat, i
zrodził syny i córki.

8 I stały się wszystkie dni Sethowe, dziewięć set dwanaście lat:
i umarł.

9 Enos lepak żył dziewięćdziesiąt lat, i zrodził Kainana.

10 Po którego narodzeniu żył ośm set i piętnaście lat, i
zrodził syny i córki.

11 I stały się wszystkie dni Enosowe dziewięć set i pięć lat: i
umarł.

12 Żył téż Kainan siedmdziesiąt lat, i zrodził Malaleela.

13 I żył Kainan potem, jako zrodził Malaleela, ośmset i
czterdzieści lat, i zrodził syny i córki.

14 I było wszech dni Kainanowych dziewięć set i dziesięć lat: i
umarł.

15 Malaleel zaś żył sześćdziesiąt i pięć lat, i zrodził
Jareda.

16 I żył Malaleel potem, jako zrodził Jareda, ośm set trzydzieści
lat, i zrodził syny i córki.

17 I stały się wszystkie dni Malaleelowe ośm set
dziewięćdziesiąt pięć lat: i umarł.

18 I żył Jared sto sześćdziesiąt dwa lata, i zrodził Henocha.

19 I żył Jared potem, jako zrodził Henocha, ośm set lat, i
zrodził syny i córki.

20 I stały się wszystkie dni Jaredowe dziewięć set
sześćdziesiąt dwa lata: i umarł.

21 Henoch lepak żył sześćdziesiąt pięć lat, i zrodził
Mathusalama.

22 I chodził Henoch z Bogiem, i żył potem, jako zrodził
Mathusalę, trzy sta lat, i zrodził syny i córki.

23 I stały się wszystkie dni Henochowe trzy sta sześćdziesiąt
pięć lat.

24 I chodził z Bogiem, i nie było go widać; bo go wziął Bóg.

25 Żył Mathusala sto ośmdziesiąt siedm lat, i zrodził Lamecha.

26 I żył Mathusala potem, jako zrodził Lamecha, siedm set
ośmdziesiąt dwa lata, i zrodził syny i córki.

27 I stały się wszystkie dni Mathusale, dziewięć set
sześćdziesiąt dziewięć lat: i umarł.

28 Lamech zaś żył sto ośmdziesiąt dwa lata i zrodził syna.

29 I nazwał imię jego Noe, mówiąc: Ten nas pocieszy z prac i
robót rąk naszych, na ziemi, którą Pan przeklnął.

30 I żył Lamech potem, jako zrodził Noego, pięć set
dziewięćdziesiąt pięć lat, i zrodził syny i córki.

31 I stały się wszystkie dni Lamechowe siedm set siedmdziesiąt
siedm lat: i umarł.

32 Noe zaś gdy był piąci set lat, zrodził Sema, Chama, i Japheta.

Rozdział VI.

Przyczyna potopu grzech ludzki; wszakże sprawiedliwy był Noe,
któremu Bóg nakazuje budować korab, aby w nim Noe z swoim narodem,
i nasienie wszystkich zwierząt zachowane było.

A gdy się ludzie poczęli rozmnażać na ziemi, i zrodzili córki:

2 Widząc synowie Boży córki ludzkie, iż były piękne, wzięli
sobie za żony ze wszystkich, które obrali.

3 I rzekł Bóg: Nie będzie trwał duch mój na wieki w człowieku,
gdyż jest ciałem: i będą dni jego sto i dwadzieścia lat.

4 A Olbrzymowie byli na ziemi w one dni; bo gdy weszli synowie Boży
do córek ludzkich, a one porodziły: ci są mocarze od wieku,
mężowie sławni.

5 A widząc Bóg, że wiele było złości ludzkiéj na ziemi, a
wszystka myśl serca była napięta ku złemu po wszystek czas:

6 Żal mu było, że uczynił człowieka na ziemi: i ruszony
serdeczną boleścią wewnątrz rzekł:

7 Wygładzę człowieka, któregom stworzył z obliczności ziemie: od
człowieka aż do zwierząt: od ziemopłazu aż do ptastwa
powietrznego; bo mi żal, żem je uczynił.

8 Noe zaś nalazł łaskę przed Panem.

9 Noego rodzaje te są. Noe mąż sprawiedliwy i doskonały był w
rodzajach swoich, z Bogiem chodził.

10 I zrodził trzech synów, Sema, Chama, i Japhetha.

11 Ale ziemia skaziła się przed Bogiem, i napełniła się
nieprawością.

12 A gdy ujrzał Bóg ziemię być skażoną; (bo wszelkie ciało
popsowało było drogę swą na ziemi):

13 Rzekł do Noego: Koniec wszelkiemu ciału przyszedł przedemną:
napełniona jest ziemia nieprawością od oblicza ich: a ja wytracę
je z ziemią.

14 Uczyń sobie korab z drzewa heblowanego: mieszkaniczka w nim
poczynisz, i namażesz klijem wewnątrz i zewnątrz.

15 A uczynisz go tak: Trzysta łokci będzie długość korabia,
pięćdziesiąt łokci szerokość, a trzydzieści łokci wysokość
jego.

16 Okno w korabiu uczynisz, a na łokciu dokonasz wierzch jego: a
drzwi w korabiu postawisz z boku: na dole gmachy i troje piętra
uczynisz w nim.

17 Oto ja przywiodę wody potopu na ziemię, abych wytracił wszelkie
ciało, w którem jest duch żywota pod niebem. Wszystko, co na ziemi
jest, zniszczeje.

18 I uczynię przymierze moje z tobą: i wnidziesz do korabia ty i
synowie twoi, żona twoja, i żony synów twoich z tobą.

19 I ze wszech zwierząt wszelkiego ciała, po dwojgu wwiedziesz do
korabia, aby zostały żywe z tobą: samca i samicę.

20 Z ptastwa, według rodzaju jego: i z bydła, według rodzaju jego:
i ze wszystkiego ziemopłazu, według rodzaju jego: po dwojgu z
każdego wnidą z tobą, aby mogły żyć.

21 Przetóż weźmiesz z sobą ze wszelkich pokarmów, które jedzone
być mogą, i zniesiesz do siebie: i będą tak tobie jako i onym na
pokarm.

22 I uczynił Noe wszystko, co mu Bóg przykazał.

Rozdział VII.

Gdy Noe z swymi, i z zwierzami wszedł do korabia, opanowały wody
ziemię sto i pięćdziesiąt dni, i wygładził Bóg wszystko
stworzenie, które żyło na ziemi.

I rzekł Pan do niego: Wnidź ty i wszystek dom twój do korabia; bom
ciebie widział sprawiedliwym przed sobą w narodzie tym.

2 Ze wszystkich zwierząt czystych weźmiesz siedmioro i siedmioro,
samca i samicę: a z zwierząt nieczystych po dwojgu i dwojgu, samca i
samicę.

3 Ale i z ptastw powietrznych siedmioro i siedmioro, samca i samicę:
aby zachowane było nasienie na wszystkiéj ziemi.

4 Jeszcze bowiem, a po siedmi dniach spuszczę deszcz na ziemię przez
czterdzieści dni i czterdzieści nocy: i wygładzę z ziemie wszelkie
stworzenie, którem uczynił.

5 Uczynił tedy Noe wszystko, co mu Pan kazał.

6 A było mu sześć set lat, gdy wody potopu wylały po ziemi.

7 I wszedł Noe i synowie jego, żona jego, i żony synów jego z nim
do korabia dla wód potopu.

8 Z zwierząt téż czystych i nieczystych i z ptastwa i ze wszego, co
się płaza po ziemi.

9 Dwojgo i dwojgo weszło do Noego w korab, samiec i samica, jako był
przykazał Pan Noemu.

10 A gdy minęło siedm dni, wody potopu wylały po ziemi.

11 Roku sześćsetnego żywota Noego, miesiąca wtórego, siedmnastego
dnia miesiąca, przerwały się wszystkie źródła przepaści
wielkiéj, i upusty niebieskie otworzone są.

12 I spadł deszcz na ziemię czterdzieści dni i czterdzieści nocy.

13 Onegoż dnia wszedł Noe, i Sem i Cham i Japhet, synowie jego,
żona jego, i trzy żony synów jego z nimi do korabia:

14 Sami i wszelki zwierz według rodzaju swego, i wszystko bydło
według rodzaju swego, i wszystko, co płaza po ziemi, według rodzaju
swego, i wszystko latające według rodzaju swego, i wszyscy ptacy i
wszystko, co ma skrzydła,

15 Weszło do Noego do korabia, dwojgo i dwojgo ze wszystkiego ciała,
w którem był duch żywota.

16 A które weszły, samiec i samica ze wszego ciała weszły, jako mu
Bóg przykazał: i zamknął go Pan z nadworza.

17 I stał się potop przez czterdzieści dni na ziemi: i wezbrały
wody, i podniosły korab wysoko od ziemie.

18 Bardzo bowiem były wylały, i wszystko napełniły na wierzchu
ziemie: a korab pływał po wodach.

19 A wody się zmocniły zbytnie nad ziemią: i okryły się wszystkie
góry wysokie pod wszystkiem niebem.

20 Piętnaście łokci wyższa była woda nad górami, które była
okryła.

21 I zgładzone jest wszelkie ciało, które się ruchało na ziemi,
ptaków, zwierząt, bestyi, i wszystkich ziemopłazów, które się
płazają po ziemi: wszyscy ludzie,

22 I wszystko, w czem jest duch żywota, na ziemi pomarło.

23 I wygładził Bóg wszystko stworzenie, które było na ziemi, od
człowieka aż do bydlęcia, tak ziemopłaz jako i ptastwo powietrzne:
i wygładzone jest z ziemie: i został sam Noe i ci, którzy z nim
byli w korabiu.

24 I opanowały wody ziemię sto i pięćdziesiąt dni.

Rozdział VIII.

Gdy wody pomału opadały, i potop ustawał, po wypuszczeniu kruka i
gołębice, Noe z korabia z swymi wychodzi, a zbudowawszy ołtarz
ofiarował całopalenia.

Wspomniawszy potem Bóg na Noego, i na wszystkie zwierzęta, i na
wszystkie bydlęta, które były z nim w korabiu, przywiódł wiatr na
ziemię, i upadły wody.

2 I zawarte są źródła przepaści, i upusty niebieskie: i
zahamowane są dżdże z nieba.

3 I wróciły się wody z ziemie idące i wracające się, i poczęły
opadać po stu i pięćdziesiąt dni.

4 I odpoczął korab miesiąca siódmego, dwudziestego i siódmego
dnia miesiąca na górach Armeńskich.

5 Lecz wody schodziły i opadały aż do dziesiątego miesiąca;
dziesiątego bowiem miesiąca, pierwszego dnia miesiąca, okazały
się wierzchy gór.

6 A gdy minęło czterdzieści dni, otworzywszy Noe okno korabia,
które był uczynił, wypuścił kruka:

7 Który wychodził a nie wracał się, aż oschły wody na ziemi.

8 Wypuścił téż gołębicę za nim, aby poznał, jeźli już
ustały wody na ziemi.

9 Która nie nalazłszy, gdzieby odpoczęła noga jej, wróciła się
k niemu do korabia; wody bowiem były po wszystkiéj ziemi: i
wyciągnął rękę, a uchwyciwszy ją wniósł do korabia.

10 A poczekawszy jeszcze siedm dni drugie, powtóre wypuścił
gołębicę z korabia.

11 A ona przyleciała do niego pod wieczór, niosąc gałązkę oliwy
z zielonem liściem w gębie swojéj: a tak poznał Noe, że
przestały wody na ziemi.

12 I poczekał przecię jeszcze siedm dni drugich: i wypuścił
gołębicę, która się nie wróciła więcéj do niego.

13 A tak sześćsetnego pierwszego roku, pierwszego miesiąca,
pierwszego dnia miesiąca, opadły wody na ziemi: i otworzywszy Noe
przykrycie korabia pojrzał, i ujrzał, iż osechł wierzch ziemie.

14 Miesiąca wtórego, siódmego i dwudziestego dnia miesiąca,
oschła ziemia.

15 Rzekł tedy Bóg do Noego, mówiąc:

16 Wynidź z korabia, ty i żona twoja, synowie twoi i żony synów
twoich z tobą.

17 Wszystkie zwierzęta, które są u ciebie ze wszego ciała, tak w
ptastwie jako i w bestyach, i we wszelkich płazach, które płazają
po ziemi, wywiedź z sobą, a wnidźcie na ziemię: Rośćcie i
mnóżcie się na niéj.

18 A tak wyszedł Noe i synowie jego, żona jego i żony synów jego z
nim.

19 Ale i wszystkie zwierzęta, bydła i płazy, które się płazają
po ziemi według rodzaju swego, wyszły z korabia.

20 I zbudował Noe ołtarz Panu: a wziąwszy z każdego bydła i
ptastwa czystego, ofiarował całopalenia na ołtarzu.

21 I zawoniał Pan wonność wdzięczności i rzekł: Żadną miarą
więcéj nie będę przeklinał ziemie dla ludzi; zmysł bowiem i
myśl serca człowieczego skłonne są do złego od młodzieństwa
swego: przetóż téż nie pobiję więcéj wszystkiéj dusze
żyjącéj, jakom uczynił.

22 Po wszystkie dni ziemie siew i żniwo, zimno i gorąco, lato i
zima, noc i dzień nie ustaną.

Rozdział IX.

Bóg błogosławił Noego, i syny jego, a pozwoliwszy mięso na
pokarm, krew pożywać zakazuje. Przymierze między Bogiem i ludźmi,
że żadną miarą nie będzie zagubione wszelkie ciało wodami
potopu, tęczą bywa potwierdzone. Noe Chama przeklina, Sema zaś i
Japheta błogosławi.

I błogosławił Bóg Noego i syny jego, i rzekł do nich: Rośćcie i
mnóżcie się, a napełniajcie ziemię.

2 A strach wasz i drżenie niechaj będzie nad wszelkiem zwierzęciem
ziemnem, i nadewszem ptastwem powietrznem, ze wszystkiemi, które się
ruszają na ziemi: wszystkie ryby morskie ręce waszéj podane są.

3 A wszystko, co się rusza i żywie, będzie wam na pokarm: jako
jarzyny zielone dałem wam wszystko.

4 Wyjąwszy że mięsa ze krwią jeść nie będziecie.

5 Albowiem krwie dusz waszych będę szukał z ręki wszelkich bestyi:
i z ręki człowieczéj, z ręki męża i brata jego będę szukał
dusze człowieczéj.

6 Ktobykolwiek wylał krew człowieczą, będzie wylana krew jego; bo
na obraz Boży uczynion jest człowiek.

7 A wy rośćcie i mnóżcie się, a wnidźcie na ziemię i
napełniajcie ją.

8 To téż mówił Bóg do Noego i do synów jego z nim:

9 Oto ja postanowię przymierze moje z wami i z nasieniem waszem po
was.

10 I z każdą duszą żywiącą, która jest z wami, tak w ptastwie
jako i w bydle, i we wszelkiem zwierzęciu ziemnem, które wyszły z
korabia, i ze wszystkiemi bestyami ziemie.

11 Postanowię przymierze moje z wami, i żadną miarą więcéj nie
będzie zagubione wszelkie ciało wodami potopu: ani więcej będzie
potop pustoszący ziemię.

12 I rzekł Bóg: To znak przymierza, który daję między mną i
wami, i do wszelkiéj dusze żywiącéj, która jest z wami, na
rodzaje wieczne:

13 Łuk mój położę na obłokach, i będzie znakiem przymierza
między mną a między ziemią.

14 A gdy okryję obłokami niebo, ukaże się łuk mój na obłokach,

15 I wspomnię na przymierze moje z wami i ze wszelką duszą
żywiącą, która ciało obżywia: i nie będą więcéj wody potopu
ku wygładzeniu wszelkiego ciała.

16 I będzie łuk na obłokach i ujrzę go: i wspomnię na przymierze
wieczne, które się postanowiło między Bogiem, a między wszelką
duszą żywiącą każdego ciała, które jest na ziemi.

17 I rzekł Bóg do Noego: Ten będzie znak przymierza, którem
postanowił między mną a wszelkiem ciałem na ziemi.

18 Byli tedy synowie Noego, którzy wyszli z korabia: Sem, Cham, i
Japhet: a Cham ten jest ojciec Chanaan.

19 Ci trzej są synowie Noego: i od tych rozsiał się wszystek rodzaj
ludzki po wszystkiej ziemi.

20 I począł Noe, mąż oracz sprawować ziemię, i nasadził
winnicę.

21 I pijąc wino upił się, i obnażył się w namiecie swoim.

22 Co ujrzawszy Cham, ojciec Chanaan, to jest, że łono ojca jego
odkryte było, powiedział to dwiema braci swéj na dworze.

23 Sem tedy i Japhet włożyli płaszcz na ramiona swoje, a idąc
nawstecz zakryli łono ojca swego: a oblicza ich były odwrócone, i
ojcowskiego łona nie widzieli.

24 A ocuciwszy się Noe z wina, gdy się dowiedział, co mu uczynił
syn jego młodszy,

25 Rzekł: przeklęty Chanaan, niewolnik niewolników będzie braci
swéj.

26 I rzekł: Błogosławiony Pan Bóg Semów, niech Chanaan
niewolnikiem jego będzie.

27 Niech rozszerzy Bóg Japheta, i niech mieszka w namieciech
Semowych: a Chanaan niech będzie niewolnikiem jego.

28 I żył Noe po potopie trzy sta i pięćdziesiąt lat.

29 I wypełniły się wszystkie dni jego, dziewięć set i
pięćdziesiąt lat, i umarł. Rozdział X.

Rodzaju opisanie synów Noego, od których są rozdzielone narody po
potopie.

Te są rodzaje synów Noego, Sema, Chama, i Japheta: i narodziło się
im synów po potopie.

2 Synowie Japhetowi: Gomer i Magog, i Madai, i Jawan, i Thubal, i
Mosoch, i Thyras.

3 Synowie zaś Gomerowi: Askenes i Ryphat, i Thogorma.

4 A synowie Jawanowi: Elisa i Tharsys, Cetthim i Dodanim.

5 Od tych rozdzielone są wyspy narodów w krainach swoich, każdy
według języka swego i domów swych w narodziech swoich.

6 A synowie Chamowi: Chus i Mesraim, i Phuth, i Chanaan.

7 Synowie Chusowi: Saba, i Hewila, i Sabatha, i Regma, i Sabatacha.
Synowie Regmowi: Saba i Dadan.

8 Zaś Chus zrodził Nemroda: ten począł być możny na ziemi.

9 I był duży Łowiec przed Panem. Przeto wyszła przypowieść: Jako
Nemrod duży Łowiec przed Panem.

10 A początek królestwa jego był Babilon, i Arach, i Achad, i
Chalanne w ziemi Sennaar.

11 Z onéj ziemi wyszedł Assur, i zbudował Niniwen, i ulice miasta,
i Chale.

12 Resen téż między Niniwen i Chale: to jest Miasto wielkie.

13 Ale Mesraim zrodził Ludyma, i Anamima, i Laabima, i Nephthuma:

14 I Phetrusyma, i Chasluima: z których poszli Philistynowie i
Kaphtorymowie.

15 Chanaan zaś zrodził Sydoan, pierworodnego swego, i Hethæego,

16 I Jebusego, i Amorrego, i Gergesego,

17 Hewego, i Aracego, i Synego.

18 I Aradego, Samarego i Amathego: a potem rozsiały się narody
Chananejczyków.

19 I były granice Chananejskie idąc od Sydonu do Gerary aż do Gazy:
aż wnidziesz do Sodomy, i Gomorry, i Adamy, i Seboima aż do Lezy.

20 Ci są synowie Chamowi w rodach, i w językach, w pokoleniach,
ziemiach, i narodach ich.

21 Z Sema téż zrodzili się, z ojca wszystkich synów Heberowych,
starszego brata Japhetowego.

22 Synowie Semowi: Aelam i Assur, i Arphaxad, i Lud, i Aram.

23 Synowie Aramowi: Us, i Hul, i Gether, i Mes.

24 Zaś Arphaxad zrodził Salego, z którego poszedł Heber.

25 Heberowi lepak urodzili się dwaj synowie: imię jednego Phaleg,
iż we dni jego rozdzieliła się ziemia: a imię brata jego Jektan.

26 Który Jektan zrodził Elmodada, i Salepha, i Asarmotha, i Jarego,

27 I Adurama, i Uzala, i Deklę:

28 I Ebala, i Abimaela, i Sabę:

29 I Ophira, i Hewilę, i Jobaba. Ci wszyscy synowie Jektanowi.

30 A mieszkanie było ich, od Messy idącym, aż do Sephary góry na
wschód słońca.

31 Ci synowie Semowi, według domów i języków i krain w narodziech
swoich.

32 Te domy Noego według ludzi i narodów ich. Od tych rozdzielone są
narody na ziemi po potopie.

Rozdział XI.

W budowaniu wieży Babel pomięszany jest język. Rodzaj Sema, syna
Noego, aż do Abrama się oznajmuje.

A ziemia była jednego języka i téjże mowy.

2 I gdy szli od wschodu słońca, naleźli pole na ziemi Sennaar, i
mieszkali na niem.

3 I rzekli, jeden do bliskiego swego: Pójdźcie, naczyńmy cegieł i
wypalmy ją ogniem. I mieli cegłę miasto kamienia, a ił kliowaty
miasto wapna.

4 I rzekli: Pójdźcie, zbudujmy sobie miasto i wieżę, któréjby
wierzch dosięgał do nieba: a uczyńmy sławne imię nasze, pierwéj
niźli się rozproszymy po wszystkich ziemiach.

5 I zstąpił Pan, aby oglądał miasto i wieżę, którą budowali
synowie Adamowi:

6 I rzekł: Oto jeden jest lud, i jeden język wszystkim: a poczęli
to czynić, i nie przestaną od myśli swych, aż je skutkiem
wypełnią.

7 Przeto pójdźcie, zstąpmy, a pomięszajmy tam język ich, aby nie
słyszał żaden głosu bliźniego swego.

8 I tak rozproszył je Pan z onego miejsca po wszystkich ziemiach, i
przestali budować miasta.

9 I przetóż nazwano imię jego Babel, iż tam pomieszany jest język
wszystkiéj ziemie: i z onąd rozproszył je Pan po wszystkich
krainach.

10 Te są rodzaje Semowe: Semowi było sto lat, kiedy zrodził
Arphaxada, we dwie lecie po potopie.

11 I żył Sem, zrodziwszy Arphaxada, pięć set lat, i zrodził syny
i córki.

12 Arphaxad zaś żył trzydzieści i pięć lat, i zrodził Salego.

13 I żył Arphaxad, zrodziwszy Salego, trzy sta a trzy lata, i
zrodził syny i córki.

14 Sale zaś żył trzydzieści lat, i zrodził Hebera.

15 I żył Sale, zrodziwszy Hebera, cztery sta a trzy lata, i zrodził
syny i córki.

16 A Heber żył trzydzieści i cztery lata, i zrodził Phalega.

17 I żył Heber, zrodziwszy Phalega, cztery sta i trzydzieści lat, i
zrodził syny i córki.

18 Żył téż Phaleg trzydzieści lat, i zrodził Rewa:

19 I żył Phaleg, zrodziwszy Rewa, dwieście i dziewięć lat, i
zrodził syny i córki.

20 Rew zasię żył trzydzieści i dwie lecie, i zrodził Saruga.

21 I żył Rew, zrodziwszy Saruga dwieście i siedm lat, i zrodził
syny i córki.

22 Sarug lepak żył trzydzieści lat, i zrodził Nachora.

23 I żył Sarug, zrodziwszy Nachora, dwieście lat, i zrodził syny i
córki.

24 Nachor zasię żył dwadzieścia i dziewięć lat, i zrodził
Tharego.

25 I żył Nachor, zrodziwszy Tharego, sto i dziewiętnaście lat, i
zrodził syny i córki.

26 I żył Thare siedmdziesiąt lat, i zrodził Abrama, i Nachora, i
Arana.

27 A Tharego rodzaje są te: Thare zrodził Abrama, Nachora, i Arana.
Aran zaś zrodził Lota.

28 I umarł Aran przed Tharem, ojcem swoim, w ziemi narodzenia swego,
w Ur Chaldejczyków.

29 I pojęli Abram i Nachor żony: imię żony Abramowéj Sarai, a
imię żony Nachorowéj Melcha, córka Arana, ojca Melchy i ojca
Jeschy.

30 A była Sarai niepłodną, i nie miała dzieci.

31 Wziął tedy Thare Abrama, syna swego, i Lota, syna Aranowego,
wnuka swego, i Sarai niewiastkę swoję, żonę Abrama, syna swego: i
wywiódł je z Ur Chaldejczyków, aby szli do ziemi Chananejskiéj, i
przyszli aż do Harana, i mieszkali tam.

32 I było dni Tharego dwieście i pięć lat, i umarł w Haranie.

Rozdział XII.

Abram z rozkazania Bożego z ojczyzny wychodzi, i do Sychem się
udaje; czasu głodu ale stąpił do Egiptu, którego żona wzięta do
domu Pharaonowego; dlatego Pharao od Boga karany żonę Abrahamowi
przywraca.

I rzekł Pan do Abrama: wynidź z ziemie twojéj, i od rodziny
twojéj, i z domu ojca twego: a idź do ziemie, którąć ukażę.

2 A uczynię cię narodem wielkim, i będęć błogosławił, i
uwielbię imię twoje, i będziesz błogosławiony.

3 Będę błogosławił błogosławiącym tobie, a przeklnę te,
którzy cię przeklinają: a w tobie będą błogosławione wszystkie
narody ziemie.

4 Wyszedł tedy Abram, jako mu Pan przykazał, i poszedł z nim Lot:
siedmdziesiąt lat było Abramowi, kiedy wyszedł z Harana.

5 I wziął Sarai żonę swoję, i Lota syna brata swego, i wszystkę
majętność, którą mieli, i dusze, których nabyli w Haranie: i
wyszli aby szli do ziemie Chanaan. A gdy przyszli do niéj,

6 Przeszedł Abram ziemię aż do miejsca Sychem, aż do Jasnéj
doliny: a Chananejczyk tedy był w ziemi.

7 I ukazał się Pan Abramowi, i rzekł mu: Nasieniu twemu dam ziemię
tę; który zbudował tam ołtarz Panu, który mu się był ukazał.

8 A z tamtąd przeszedł do góry, która była ku wschodowi Bethel:
rozbił tam namiot swój, mając od zachodu Bethel, a od wschodu Haj,
i zbudował téż tam ołtarz Panu, i wzywał imię jego.

9 I ciągnął Abram idąc i daléj postępując ku południu.

10 Stał się potem głód w ziemi, i stąpił Abram do Egiptu, aby
tam gościem był; ciężki bowiem był głód w ziemi.

11 A gdy już blisko był, aby wszedł do Egiptu, rzekł do Sarai
żony swéj: Wiem, żeś piękna niewiasta:

12 A iż, gdy cię ujrzą Egiptyanie, rzeką: żona to jego: i zabiją
mię, a ciebie zachowają.

13 Mów przeto, proszę cię, żeś jest siostra moja: aby mi było
dobrze dla ciebie, i dusza moja aby żyła dla ciebie.

14 Gdy tedy wszedł Abram do Egiptu, ujrzeli Egiptyanie niewiastę,
że była bardzo piękna.

15 I dały znać Książęta Pharaonowi, i chwalili ją przed nim: i
wzięto niewiastę do domu Pharaonowego.

16 A Abramowi czynili dobrze dla niéj: i miał owce, i woły, i
osły, i niewolniki, i niewolnice, i oślice, i wielbłądy.

17 Ale Pan skarał Pharaona plagami wielkiemi, i dom jego, dla Sarai
żony Abramowéj.

18 I zawołał Pharao Abrama, i rzekł mu: Cóż wżdy to jest, coś
mi uczynił? Czemuś mi nie oznajmił, że to żona twoja?

19 Czemuś powiedział, że jest siostra twoja, abym ją wziął sobie
za żonę? Ale teraz oto żona twoja, weźmijż ją, a idź.

20 I przykazał Pharao o Abramie mężom: i odprowadzili go, i żonę
jego, i wszystko co miał.

Rozdział XIII.

Abram dzieli się ziemią z Lotem, i mieszka w ziemi Chananejskiéj,
kędy Bóg znowu obiecuje ziemię Chananejską Abrahamowi, i nasieniu
jego.

A tak wyszedł Abram z Egiptu, sam i żona jego, i wszystko co miał,
i Lot z nim ku południowi.

2 A Abram był bardzo bogaty, w osiadłości złota i śrebra.

3 I wrócił się drogą, którą był przyszedł od południa do
Bethel, aż na miejsce, gdzie przedtem postawił był namiot między
Bethel i Haj:

4 Na miejsce ołtarza, który tam pierwéj był uczynił, i wzywał
tam imienia Pańskiego.

5 Ale i Lot, który był z Abramem, miał trzody owiec i bydło i
namioty.

6 I nie mogli się zmieścić w ziemi, żeby spółem mieszkali; bo
majętność ich wielka była, i nie mogli pospołu mieszkać.

7 Zkąd téż był swar między pasterzmi bydła Abramowego i
Lotowego. A na on czas Chananejczyk i Pherezejczyk mieszkali w onéj
ziemi.

8 Rzekł tedy Abram do Lota: Niech proszę nie będzie swaru między
mną a tobą, i między pasterzmi mymi, a pasterzmi twymi: ponieważ
bracia jesteśmy.

9 Oto wszystka ziemia jest przed tobą: odejdź odemnie proszę:
jeźli w lewo pójdziesz, ja się udam w prawo: jeźli w prawo
obierzesz, ja w lewo pójdę.

10 Podniósłszy tedy Lot oczy swe, ujrzał wszystkę wokół krainę
Jordanu, która wszystka polewana była przed tem, niż Pan zatracił
Sodomę i Gomorrę, jako Raj Pański, i jako Egipt idącym do Segora.

11 I obrał sobie Lot krainę nad Jordanem, i odszedł ze wschodu
słońca: i odłączyli się bracia jeden od drugiego.

12 Abram mieszkał w ziemi Chananejskiéj: a Lot przebywał w
mieściech, które były nad Jordanem i mieszkał w Sodomie.

13 A ludzie Sodomscy byli bardzo źli, i zbytnie grzesznicy przed
Panem.

14 I rzekł Pan do Abrama, gdy się już był Lot odłączył od
niego: Podnieś oczy twoje, i pojrzyj z miejsca, na któremeś teraz,
na północy i na południe, na wschód i na zachód.

15 Wszystkę ziemię, którą widzisz, tobie dam i nasieniu twemu aż
na wieki.

16 I uczynię nasienie twoje jako proch ziemie: jeźli kto z ludzi
może zliczyć proch ziemie, nasienie téż twoje zliczyć będzie
mógł.

17 Wstań a zchódź ziemię w dłużą i w szerzą jéj; bo ją tobie
dam.

18 Ruszywszy tedy namiot swój Abram przyszedł i mieszkał przy
dolinie Mambre, która jest w Hebron: i zbudował tam ołtarz Panu.

Rozdział XIV.

Wojna przeciw Sodomczykom. Wszystka majętność Sodomska, i Gomorska,
ktemu i Lot a majętność jego zabrana od zwycięzców, których
Abram prześladując poraził; wszystkę majętność, i Lota brata
swego, przywrócił. Któremu Abrahamowi Melchisedech błogosławił.

I stało się w on czas, iż Amraphel, król Sennaar, i Aryoch, król
Pontski, i Chodorlahomor, król Elamitów, i Thadal, król pogański,

2 Wznieśli wojnę przeciw Barowi, królowi Sodomskiemu, i przeciw
Bersy, królowi Gomorskiemu, i przeciw Sennaabowi, królowi Adamy, i
przeciw Semeberowi, królowi Seboimskiemu, i przeciw królowi Balei,
ta jest Segor.

3 Wszyscy ci zeszli się w dolinę leśną, która teraz jest morzem
słonem;

4 Dwanaście bowiem lat służyli Chodorlahomorowi, a trzynastego roku
odstąpili od niego.

5 A tak czternastego roku przyciągnął Chodorlahomor, i królowie,
którzy z nim byli: i porazili Raphaimy w Astarothkarnaimie, i Zuzymy
z nimi, i Emimy w Sawie Karyathaim,

6 I Chorrejczyki na górach Seir, aż do pól Pharan, która jest na
puszczy.

7 I wrócili się, i przyszli do źródła Misphat, to jest Kades: i
wybili wszystkę krainę Amalecytów i Amorrejczyka, który mieszkał
w Asasonthamar.

8 I wyszli król Sodomski, i król Gomorski, i król Adamski, i król
Seboimski, ktemu i król Balei, która jest Segor: i uszykowali wojsko
przeciwko im w dolinie leśnéj:

9 To jest, przeciw Chodorlahomorowi, królowi Elamitów, i Thadalowi,
królowi pogańskiemu, i Amraphelowi, królowi Sennaarskiemu, i
Aryochowi, królowi Pontskiemu, czteréj królowie przeciw piąci.

10 A dolina leśna miała wiele studzien kliowatych. Król tedy
Sodomski i Gomorski podali tył, i tam polegli: a którzy zostali,
uciekli na górę.

11 I zabrali wszystkę majętność Sodomską i Gomorską, i wszystko,
co do żywności należy, i poszli.

12 K temu i Lota i majętność jego, synowca Abramowego, który
mieszkał w Sodomie.

13 A oto jeden, który był uszedł, oznajmił Abramowi Hebreowi,
który mieszkał w dolinie Mambrego Amorrejczyka, brata Eschol, i
brata Aner; ci bowiem uczynili byli przymierze z Abramem.

14 Co usłyszawszy Abram, to jest, iż poiman Lot, brat jego, zebrał
gotowych domowych sług swoich trzy sta i ośmnaście: i pogon
uczynił aż do Dan.

15 A rozdzieliwszy towarzysze, przypadł na nie w nocy: i poraził je,
i gonił je aż do Hoby, która jest po lewéj stronie Damaszku.

16 I przywrócił nazad wszystkę majętność, i Lota brata swego z
majętnością jego, i niewiasty i lud.

17 I wyjechał król Sodomski przeciw jemu, gdy się wracał od
porażki Chodorlahomora, i królów, którzy z nim byli w dolinie
Sawe, która jest dolina królewska.

18 Ali Melchisedech, król Salem wyniósłszy chléb i wino; bo był
kapłanem Boga najwyższego,

19 Błogosławił mu i rzekł: Błogosławiony Abram Bogu wysokiemu,
który stworzył niebo i ziemię:

20 I błogosławiony Bóg wysoki, którego obroną nieprzyjaciele są
w rękach twoich. I dał mu dziesięciny ze wszystkiego.

21 I rzekł król Sodomski do Abrama: Daj mi dusze, inne rzeczy
pobierz sobie.

22 A on mu odpowiedział: Podnoszę rękę moję do Pana, Boga
wysokiego, dzierżawce nieba i ziemie,

23 Że od nici wątkowéj, aż do rzemyka obuwia, nie wezmę ze
wszystkiego co twego jest, żebyś nie rzekł: Jam ubogacił Abrama:

24 Wyjąwszy to, co strawili młodzieńcy, a działy mężów, którzy
jeździli zemną, Anera, Eschola, i Mambrego: ci wezmą działy swoje.

Rozdział XV.

Abrahamowi o potomkach wątpiącemu przyślubia Bóg syna, któremu
wierząc Abraham stawa się usprawiedliwionym; a na znak obiecanéj
ziemie, naznaczoną od Boga ofiarę ofiaruje i słyszy swych potomków
pielgrzymowanie.

To tedy odprawiwszy, stało się słowo Pańskie do Abrama, w widzeniu
mówiąc: Nie bój się Abramie, jam jest obrońcą twoim, i zapłatą
twą zbytnie wielką.

2 I rzekł Abram: Panie Boże, cóż mi dasz? ja zéjdę bez dziatek:
a syn szafarza domu mego, ten Damaszek Eliezer.

3 I przydał Abram: A mnieś nie dał potomka, ale oto domowy sługa
mój, dziedzicem moim będzie.

4 I wnetże słowo Pańskie stało się do niego mówiąc: Nie będzie
ten dziedzicem twoim: ale który wynidzie z żywota twego, tego
będziesz miał dziedzicem.

5 I wywiódł go z domu, i rzekł mu: Wejrzyj na niebo, a zlicz
gwiazdy, jeźli możesz. I rzekł mu: Tak będzie nasienie twoie.

6 Uwierzył Abram Bogu: i poczytano mu jest ku sprawiedliwości.

7 I rzekł do niego: Ja Pan, którym cię wywiódł z Ur
Chaldejczyków, abych ci dał tę ziemię, i żebyś ją posiadł.

8 A on rzekł: Panie Boże, zkąd wiedzieć mogę, że ją posiędę?

9 A odpowiadając Pan: Weźmij mi, prawi, jałowicę trzecioletnią, i
kozę trzecioletnią, i barana trzech lat, synogarlicę téż i
gołębicę.

10 Który wziąwszy to wszystko, przedzielił je na poły, a obie
części przeciw sobie jedne ku drugiéj położył: ale ptaków nie
rozcinał.

11 I zlecieli ptacy na ono mięso, a Abram je odganiał.

12 A gdy słońce zachodziło, przypadł twardy sen na Abrama: i
strach wielki i ciemny przypadł nań.

13 I rzeczono do niego: Wiedz wprzód wiedząc, iż gościem będzie
nasienie twoje w ziemi nie swojéj, i podbiją je w niewolą, i
utrapią je przez cztery sta lat.

14 A wszakoż naród, u którego w niewoli będą, ja sądzić będę:
a potem wynidą z wielką majętnością.

15 Ale ty pójdziesz do ojców twoich w pokoju, pogrzebiony w
starości dobréj.

16 A w czwartem pokoleniu wrócą się tu; bo jeszcze nie wypełniły
się nieprawości Amorrejczyków aż do tego czasu.

17 A gdy zaszło słońce, powstała mgła ciemna, i ukazał się piec
kurzący się, i pochodnia ognista przechodząca między onemi
przedziały.

18 Onego dnia uczynił Pan przymierze z Abramem, mówiąc: Nasieniu
twemu dam tę ziemię od rzeki Egipskiéj, aż do rzeki wielkiéj
Euphratesa.

19 Cynejczyki, i Cenezejczyki, Cedmonejczyki,

20 I Hetejczyki, i Pherezejczyki, Raphaimy téż,

21 I Amorrejczyki, i Chananejczyki, i Gergezejczyki, i Jebuzejczyki.

Rozdział XVI.

Sarai żona Abramowa daje sługę swą Agar mężowi za żonę, która
kiedy poczęła, wzgardziła panią swoją, za co trapiona od Sarai,
uciekła: ale za rozkazem Anioła wróciła się, a porodziła
Ismaela.

Sarai tedy, żona Abramowa, nie rodziła dzieci: ale mając
niewolnicę Egiptyankę imieniem Agar,

2 Rzekła mężowi swemu: Oto zamknął mię Pan, abych nie rodziła:
Wnidź do sługi mojéj, azali snadź wżdy z niéj będę miała
dziatki. A gdy on przyzwolił na prośbę jéj,

3 Wzięła Agarę Egiptyankę, sługę swą, po dziesiąci lat, jako
mieszkać poczęli w ziemi Chananejskiéj, i dała ją mężowi swemu
za żonę.

4 Który wszedł do niéj. Ale ona widząc, że poczęła, wzgardziła
panią swoją.

5 I rzekła Sarai do Abrama. Niesprawiedliwie czynisz przeciw mnie:
jam dała sługę do łona twego, która widząc, że poczęła,
gardzi mną: niech rozsądzi Pan między mną a tobą.

6 Któréj odpowiadając Abram: oto, prawi, sługa twoja w ręku
twoich jest, czyń z nią, jakoć się podoba. A gdy ją trapiła
Sarai, uciekła.

7 I gdy ją znalazł Aniół Pański u źródła wody w pustyni,
które jest na drodze Sur na puszczy,

8 Rzekł do niej: Agar, sługo Sarai, zkąd idziesz? i dokąd idziesz?
Która odpowiedziała: Od oblicza Sarai, paniéj mojéj ja uciekam.

9 I rzekł jéj Aniół Pański: Wróć się do paniéj swéj, a ukorz
się pod ręką jéj.

10 I zaś rzekł: Mnożąc rozmnożę nasienie twe, i nie będzie
zliczone przez mnóstwo.

11 I potem rzekł: Otoś poczęła, i porodzisz syna: i nazowiesz
imię jego Ismael, przeto iż usłyszał Pan utrapienie twoje.

12 Ten będzie dziki człowiek: ręce jego przeciwko wszystkim, a
ręce wszystkich przeciw jemu: a naprzeciwko wszystkiéj braciéj
swéj rozbije namioty.

13 I nazwała imię Pana, który mówił do niéj: Ty Boże, któryś
mię ujrzał; rzekła bowiem: Zaiste, tum widziała tył widzącego
mię.

14 Przetóż nazwała studnię onę: Studnia żywiącego i widzącego
mnie. Ta jest między Kades i Barad.

15 I urodziła Agar Abramowi syna: który nazwał imię jego Ismael.

16 Ośmdziesiąt i sześć lat miał Abram, gdy mu Agar urodziła
Ismaela.

Rozdział XVII.

Bóg przymierze stanowi z Abramem, a tak jego jak i Sarai imię
odmienia: Obrzezanie na znak przymierza rozkazuje, i obiecuje mu syna
z Sary: Abram rozkaz Boski wypełnia.

Zaczem gdy dziewiącidziesiąt i dziewiąci lat być począł, ukazał
mu się Pan, i rzekł do niego: Jam Bóg wszechmogący: chodź
przedemną, a bądź doskonały.

2 A uczynię przymierze moje między mną i tobą, i rozmnożę cię
zbytnie wielce.

3 Padł Abram pochylony na oblicze.

4 I rzekł mu Bóg: Jam jest, a przymierze moje z tobą, i będziesz
ojcem wiela narodów.

5 I imię twoje nie będzie daléj zwane Abram: ale będziesz zwan
Abraham; bom cię ojcem wiela narodów postanowił.

6 I uczynię, że się rozmnożysz bardzo wielce: i rozkrzewię cię w
narody, i królowie z ciebie wynidą.

7 I postanowię umowę między mną a tobą, i między nasieniem twem
po tobie w narodziech ich, przymierzem wiecznem: żebym był Bogiem
twoim i nasienia twego po tobie.

8 I dam tobie i nasieniu twemu ziemię pielgrzymowania twego,
wszystkę ziemię Chananejską w osiadłość wieczną, i będę
Bogiem ich.

9 I rzekł zasię Bóg do Abrahama: I ty tedy będziesz strzegł
przymierza mego, i nasienie twoje po tobie w narodziech swoich.

10 To jest przymierze moje, które zachowacie między mną a wami, i
nasieniem twem po tobie: Obrzezany będzie z was każdy mężczyzna:

11 A obrzeżecie ciało odrzezku waszego, aby było na znak przymierza
miedzy mną i wami.

12 Dzieciątko ośmi dni będzie obrzezano między wami, każdy
mężczyzna w narodziech waszych: tak w domu urodzony sługa jako i
kupiony, będzie obrzezany, i którykolwiek nie jest z pokolenia
waszego.

13 I będzie umowa moja na ciele waszem na przymierze wieczne.

14 Mężczyzna, którego odrzezku ciało nie będzie obrzezane,
będzie wygładzona dusza ona z ludu swego: iż przymierze moje
wzruszył.

15 Rzekł téż Bóg do Abrahama: Sarai, żonę twoję nie będziesz
zwał Sarai ale Sarą.

16 I będę jéj błogosławił, i dam ci z niéj syna, któremu
błogosławić będę: i będzie w narody, i królowie ludów wynidą
z niego.

17 Upadł Abraham na oblicze swoje, i rozśmiał się mówiąc w sercu
swojem: Co mniemasz, że stoletniemu syn się urodzi? i Sara w
dziewięćdziesiąt lat porodzi?

18 I rzekł do Boga: Oby Ismael żył przed tobą.

19 I rzekł Bóg do Abrahama: Sara, żona twoja, urodzi tobie syna, i
nazowiesz imię jego Izaak, i postanowię umowę moję jemu na
przymierze wieczne, i nasieniu jego po nim.

20 O Ismaela téż wysłuchałem cię. Oto błogosławię mu, i
rozmnożę i rozszerzę go bardzo: dwanaście książąt zrodzi, i
rozkrzewię go w naród wielki.

21 Ale przymierze moje ustawię do Izaaka, którego tobie urodzi Sara
o tym czasie w roku drugim.

22 A gdy się dokonała rzecz mówiącego z nim, wstąpił Bóg od
Abrahama.

23 I wziął Abraham Ismaela, syna swego, i wszystkie sługi urodzone
w domu jego: i wszystkie, które był kupił, wszystkie mężczyzny ze
wszech mężów domu swego: i obrzezał ciało odrzezku ich, zaraz
onegóż dnia, jako mu był Bóg przykazał.

24 Abrahamowi było dziewięćdziesiąt i dziewięć lat, kiedy
obrzezał ciało odrzezku swego.

25 A Ismael syn trzynaście lat miał spełna czasu obrzezania swego.

26 Tegóż dnia obrzezan jest Abraham i Ismael syn jego:

27 I wszyscy mężowie domu jego, tak w domu urodzeni jako i kupieni,
i cudzoziemcy pospołu obrzezani są.

Rozdział XVIII.

Pan się ukazał Abrahamowi w postaci trzech Aniołów, które Abraham
wdzięcznie przyjmuje, a Bóg mu obietnicę o urodzeniu syna powtarza:
Sarę że się z tego śmiała, zgromił: Przepowiada karanie Sodomy i
Gomorry, za które Abraham się modli.

I ukazał mu się Pan w dolinie Mambre, siedzącemu we drzwiach
namiotu swego w samo gorąco dniowe.

2 A gdy podniósł oczy swe, ukazali mu się trzej mężowie stojący
blisko niego: które ujrzawszy wybieżał przeciwko im ze drzwi
namiotu, i pokłonił się do ziemie.

3 I rzekł: Panie, jeźlim nalazł łaskę w oczach twoich, nie mijaj
sługi twego:

4 Ale przyniosę troszkę wody, a umyjcie nogi wasze, i odpoczyńcie
pod drzewem:

5 I przyniosę kęs chleba, i posilicie serce wasze, potem
pójdziecie: dlategoście bowiem zstąpili do sługi swego. A oni
rzekli: Uczyń, jakoś rzekł.

6 Pośpieszył się Abraham w namiot do Sary i rzekł jéj: Śpiesz
się, trzy miarki światłéj mąki rozczyń, a naczyń podpłomyków.

7 Sam téż do bydła pobieżał, i wziął ztamtąd cielę
młodziuchne i wyborne, i dał pacholęciu: który pośpieszył i
uwarzył je.

8 Wziął téż masła i mleka i cielę, które był uwarzył, i
położył przed nimi: a sam stał wedle nich pod drzewem.

9 A gdy się najedli, rzekli do niego: Gdzie jest Sara, żona twoja?
on odpowiedział: Oto w namiecie jest.

10 Któremu rzekł: wracając się przyjdę do ciebie o tym czasie,
dali Bóg zdrowie, a Sara, żona twoja będzie syna miała. Co
usłyszawszy Sara, rozśmiała się za drzwiami namiotu.

11 A byli oboje starzy i zeszłego wieku, i już były ustały Sarze
białogłowskie rzeczy.

12 Która rozśmiała się potajemnie, mówiąc: Gdym się już
zstarzała, i Pan mój jest stary, rozkoszy patrzyć będę?

13 I rzekł Pan do Abrahama: Czemu się rozśmiała Sara, mówiąc:
Izaż prawdziwie porodzę, babą będąc?

14 Izali Bogu jest co trudnego? jako się rzekło, wrócę się do
ciebie o tymże czasie, dali Bóg zdrowie: i będzie miała Sara syna.

15 Zaprzała Sara, mówiąc: Nie śmiałam się: bojaźnią
przestraszona. A Pan: Nie jest, prawi, tak, aleś się śmiała.

16 Gdy tedy wstali z onąd mężowie, obrócili oczy ku Sodomie: a
Abraham szedł wespół prowadząc je.

17 I rzekł Pan: Izali mogę zataić przed Abrahamem, co uczynię?

18 Ponieważ on ma być w lud wielki, i siły mocnéj, i
błogosławione być mają w nim wszystkie narody ziemie?

19 Wiem bowiem, iż rozkaże synom swoim i domowi swemu po sobie, aby
strzegli drogi Pańskiéj, i czynili sąd i sprawiedliwość: aby
przywiódł Pan dla Abrahama wszystko, co mówił do niego.

20 Rzekł tedy Pan: Krzyk Sodomy i Gomorry rozmnożył się, i grzech
ich zbytnie ociężał.

21 Zstąpię i oglądam, jeźliż krzyk, który mię doszedł,
skutkiem wypełnili, czyli nie tak jest, abym wiedział.

22 I obrócili się z onąd i poszli do Sodomy: lecz Abraham jeszcze
stał przed Panem.

23 I przystąpiwszy się rzekł: Izali zatracisz sprawiedliwego z
niezbożnym?

24 Jeźliż będzie pięćdziesiąt sprawiedliwych w mieście,
zginąż społem? i nie przepuścisz miejscu onemu dla piącidziesiąt
sprawiedliwych, jeźliż będą w niem?

25 Niech to daleko będzie od ciebie, abyś tę rzecz uczynić miał,
i zabił sprawiedliwego z niezbożnym, ażeby był sprawiedliwy jako i
niezbożny: nie twoja to, który sądzisz wszystkę ziemię: żadną
miarą nie uczynisz sądu tego.

26 I rzekł Pan do niego: Jeźli najdę w Sodomie pięćdziesiąt
sprawiedliwych w samem mieście, odpuszczę wszystkiemu miejscu dla
nich.

27 A odpowiadając Abraham rzekł: Iżem raz począł, będę mówił
do Pana mego, aczem proch i popiół.

28 A jeźliby mniéj piącią było sprawiedliwych, niż
pięćdziesiąt, czy zatracisz dla czterdziestu i piąci wszystko
miasto? I rzekł: Nie zatracę, jeźli tam najdę czterdziestu piąci.

29 Rzekł jeszcze do niego: A jeźli się tam najdą czterdzieści, co
uczynisz? Odpowiedział: Nie zatracę dla czterdziestu.

30 Rzekł: Nie gniewaj się Panie, proszę, jeźli przemówię. A
jeźli się tam najdą trzydzieści? Odpowiedział: Nie uczynię,
jeźli tam najdę trzydziestu.

31 Rzekł: Gdyżem raz począł, będę mówił do Pana mego: A jeźli
się tam najdą dwadzieścia? Odpowiedział: Nie zatracę dla
dwudziestu.

32 Proszę, rzekł, nie gniewaj się Panie, jeźli jeszcze raz
przerzekę: A jeźli się tam najdą dziesięć? Odpowiedział: Nie
zatracę dla dziesiąci.

33 I poszedł Pan, jako przestał mówić do Abrahama: a on się téż
wrócił na miejsce swoje.

Rozdział XIX.

Lot Anioły przyjmuje, które Sodomczycy zelżyć chcieli: Aniołowie
Lota wywiodli z Sodomy z żoną i z córkami jego, a Sodomę
wywrócili: Żona Lotowa oględując się, w słup soli się
obróciła. Lot z pijaństwa, córki jego z głupstwa grzeszą, zkąd
pochodzą Moabitowie i Ammonitowie.

I przyszli dwaj Aniołowie do Sodomy w wieczór, i gdy Lot siedział w
bronie miejskiéj. Który ujrzawszy je, wstał, i szedł przeciwko
nim: i pokłonił się twarzą do ziemie,

2 I rzekł: Proszę Panowie, wstąpcie do domu pacholęcia waszego, a
zostańcie w nim. Umyjcie nogi swoje, a rano pójdziecie w drogę
waszę. A oni odpowiedzieli: By najmniéj, ale na ulicy zostaniemy.

3 Przymusił ich bardzo, aby stanęli u niego: a gdy weszli do domu
jego, sprawił ucztę i napiekł chleba przasnego, i jedli.

4 Ale pierwéj niż poszli spać, ludzie z miasta obstąpili dom, od
chłopięcia aż do starego, wszystek lud pospołu.

5 I zawołali Lota i rzekli mu: Gdzie są mężowie, którzy weszli do
ciebie w nocy? wywiedź je tu, abychmy je poznali.

6 Wyszedłszy do nich Lot, zamknąwszy drzwi za sobą rzekł:

7 Nie czyńcie, proszę, bracia moi, nie czyńcie téj złości.

8 Mam dwie córki, które jeszcze nie poznały męża: wywiodę je do
was, a czyńcie z niemi, jako się wam podoba, byleście jedno mężom
tym nic złego nie czynili; bo weszli pod cieniem dachu mego.

9 A oni rzekli: Pójdźże tam: i zasię rzekli: Przyszedłeś tu jako
przychodzień, czyli abyś sądził? ciebie tedy samego bardziéj
niźli je dręczyć będziemy. I czynili gwałt Lotowi bardzo
ciężko: i już bliżu było, że drzwi wyłomili.

10 A oto wyciągnęli rękę mężowie i wwiedli Lota w dom do siebie,
i zamknęli drzwi.

11 A one, którzy przed domem byli, pozarażali ślepotą od
najmniejszego aż do największego, tak iż drzwi naleść nie mogli.

12 I rzekli do Lota: Masz tu kogo z swoich? zięcia, albo syny, albo
córki? wszystkie, którzy są twoi, wyprowadź z miasta tego;

13 Zgładziemy bowiem to miejsce, przeto iż przemógł krzyk ich
przed Panem, który nas posłał, abyśmy je wytracili.

14 Wyszedłszy tedy Lot, mówił do zięciów swoich, którzy mieli
pojąć córki jego, i rzekł: Wstańcie, wynidźcie z miejsca tego;
bo zatraci Pan miasto to. I zdał się im, jakoby żartem mówił.

15 A gdy było rano, przymuszali go Aniołowie mówiąc: Wstań,
weźmij żonę twoję i dwie córki, które masz, abyś i ty pospołu
nie zginął we złości miasta.

16 A gdy się on ociągał, ujęli rękę jego i rękę żony jego i
dwu córek jego, przeto iż mu Pan folgował.

17 I wywiedli go, i postawili przed miastem: i tam mówili do niego,
mówiąc: Zachowaj duszę twoją: nie oglądaj się nazad, ani
postawaj we wszystkiéj wokół krainie: ale na górze zachowaj się,
byś i ty pospołu nie zginął.

18 I rzekł Lot do nich: Proszę, Panie mój,

19 Ponieważ nalazł sługa twój łaskę przed tobą, a uwielbiłeś
miłosierdzie twoje, któreś uczynił zemną, abyś zachował duszę
moję: i na górze nie mogę być zachowany, by mię snadź nie
zachwyciło złe i nie umarł.

20 Jest miasto tu blisko, do którego mogę uciec, małe, a będę w
niem zachowan: azaż nie małe jest? a będzie żywa dusza moja.

21 I rzekł do niego: Oto i w tem przyjąłem prośbę twoją, abych
nie wywrócił miasta, o któreś mówił.

22 Śpieszże się, a zachowaj się tam; bo nie będę mógł nic
uczynić, aż tam wnidziesz: Dlategóż przezwane jest imię miastu
onemu Segor.

23 Słońce wzeszło na ziemię: a Lot wszedł do Segora.

24 Tedy Pan dżdżył na Sodomę i Gomorrę siarką i ogniem od Pana z
nieba.

25 I wywrócił miasta te, i wszystkę wkół krainę: wszystkie
obywatele miast i wszystko, co się zieleni na ziemi.

26 A obejrzawszy się żona jego nazad, obrócona jest w słup soli.

27 Abraham lepak wstawszy rano, gdzie pierwéj stał z Panem,

28 Pojrzał na Sodomę i Gomorrę, i na wszystkę ziemię onéj
krainy, i ujrzał wzgórę lecący pérz z ziemie, jako dym z pieca.

29 Gdy bowiem wywracał Bóg miasta onéj krainy, wspomniawszy na
Abrahama, wybawił Lota z wywrócenia miast, w których mieszkał.

30 I wyszedł Lot z Segora, i mieszkał na górze, i dwie córki jego
z nim; (bał się bowiem mieszkać w Segorze): i mieszkał w jaskini
sam, i dwie córki jego z nim.

31 I rzekła starsza do młodszéj: Ojciec nasz stary jest, a żaden z
mężczyzny nie został na ziemi, któryby mógł wniść do nas,
według obyczaju wszystkiéj ziemie.

32 Pójdź, upójmy go winem i śpijmy z nim, abyśmy mogły zachować
nasienie z ojca naszego.

33 Dały tedy ojcu swemu pić wina onéj nocy: i weszła starsza, i
spała z ojcem: a on nie czuł, ani kiedy się układła córka, ani
kiedy wstała.

84 Drugiego téż dnia rzekła starsza do młodszéj: otom wczora
spała z ojcem moim: dajmyż mu pić wina i téj nocy, i będziesz
spała z nim, abyśmy zachowały nasienie z ojca naszego.

35 I dały także onéj nocy ojcu swemu pić wino: i wszedłszy
młodsza córka spała z nim: Lecz ani tedy poczuł, kiedy z nim
spała, albo kiedy wstała.

36 Poczęły tedy dwie córki Lotowe z ojca swego.

37 I porodziła starsza syna, i nazwała imię jego Moab: ten jest
ojcem Moabitów, aż do dzisiejszego dnia.

38 Młodsza téż porodziła syna, i nazwała imię jego Ammon: (to
jest syn ludu mego) ten jest ojciec Ammonitów aż po dziś dzień.

Rozdział XX.

Abraham przechodzi do Gerar, gdzie Abimelech król wziął żonę jego
z niewiadomości: którą za rozkazem Pańskim oddał Abrahamowi; a
Abraham modląc się za Abimelecha wyprosił od Boga zdrowie domu
królewskiemu.

Puściwszy się ztamtąd Abraham do ziemie południowéj, mieszkał
między Kades i Sur, i był gościem w Gerarys.

2 I powiadał o Sarze, żonie swojéj: siostrą moją jest. Posłał
tedy Abimelech król Gerary i wziął ją.

3 Ale przyszedł Bóg do Abimelecha przez sen w nocy, i rzekł mu: Oto
umrzesz dla niewiasty, którąś wziął; ma bowiem męża.

4 A Abimelech nie dotknął się jéj był i rzekł: Panie, izażli
lud niewiedzący i niewinny zabijesz?

5 Zaż mi sam nie mówił: siostra moja jest, i sama mówiła: brat
mój jest? W prostości serca mego i czystości rąk moich uczyniłem
to.

6 I rzekł do niego Bóg: I ja wiem, żeś prostem sercem uczynił: i
dlategom cię strzegł, abyś nie zgrzeszył przeciwko mnie, i nie
dopuściłem, abyś się jéj tykał.

7 Teraz tedy wróć żonę mężowi jéj; bo Prorokiem jest: i będzie
się modlił za cię, i żyw będziesz: ale gdy nie będziesz chciał
wrócić, wiedz, iż śmiercią umrzesz ty i wszystko, co twego jest.

8 I wnetże wstawszy w nocy Abimelech, zezwał wszystkie sługi swoje,
i powiedział te wszystkie rzeczy w uszy ich: i polękali się wszyscy
mężowie bardzo.

9 I wezwał téż Abimelech Abrahama, i rzekł mu: Coś nam uczynił?
cośmy zgrzeszyli przeciw tobie, iżeś przywiódł na mię i na
królestwo moje grzech wielki? Czegoś czynić nie miał, uczyniłeś
nam.

10 I powtóre uskarżając się rzekł: Cóżeś upatrował, żebyś
to uczynił?

11 Odpowiedział Abraham: Myśliłem sobie, mówiąc: Podobno niemasz
bojaźni Bożéj na tem miejscu, i zabiją mię dla żony mojéj:

12 A téż i prawdziwie siostrą moją jest, córka ojca mego, acz nie
córka matki mojéj: i pojąłem ją za żonę.

13 Ale gdy mię Bóg wywiódł z domu ojca mego, rzekłem do niéj: To
miłosierdzie uczynisz zemną: Na każdem miejscu, do którego
przyjdziemy, powiesz, żem bratem twoim.

14 Nabrał tedy Abimelech owiec i wołów i sług i służebnic, i
dał Abrahamowi: i wrócił mu Sarę, żonę jego.

15 I rzekł: Ziemia przed wami jest, gdzieć się kolwiek podoba,
mieszkaj.

16 A Sarze powiedział: Oto tysiąc śrebrników dałem bratu twemu,
to będziesz miała na zasłonę oczu przed wszystkimi, którzy są z
tobą, i gdziekolwiek pójdziesz: a pamiętaj, że cię doszło.

17 Za modlitwą jednak Abrahamową, uzdrowił Bóg Abimelecha i żonę
i służebnice jego, i porodziły:

18 Zawarł był bowiem Pan każdy żywot domu Abimelechowego, dla
żony Abrahamowéj.

Rozdział XXI.

Sara urodziła Abrahamowi Izaaka: a Abraham wyrzucił Agar z Ismaelem,
którą Bóg cieszy na puszczy. Abimelech przymierze stanowi z
Abrahamem.

A Pan nawiedził Sarę, jako był obiecał, i wypełnił co
powiedział.

2 I poczęła i urodziła syna w starości swojéj, czasu, który jéj
był Bóg przepowiedział.

3 I nazwał Abraham imię syna swego, którego mu zrodziła Sara,
Izaak:

4 I obrzezał go dnia ośmego, jako mu Bóg przykazał.

5 Gdy mu było sto lat: w tym wieku ojcowskim narodził się Izaak.

6 I rzekła Sara: śmiech mi uczynił Bóg: ktokolwiek usłyszy,
pomoże mi śmiechu.

7 I zasię rzekła: Ktoby wierzył, że Abraham usłyszeć miął, iż
Sara piersiami karmi syna, którego mu już staremu urodziła?

8 Rosło tedy dziecię, i odchowane jest: i uczynił Abraham wielką
ucztę w dzień odchowania jego.

9 A gdy ujrzała Sara syna Agary Egiptyanki, grającego z Izaakiem,
synem swoim, rzekła do Abrahama:

10 Wyrzuć tę niewolnicę i syna jéj; nie będzie bowiem dziedzicem
syn niewolnice z synem moim Izaakiem.

11 Przykro to przyjął Abraham dla syna swego.

12 Któremu rzekł Bóg: Niech ci się nie zda ostro o dziecięciu i o
niewolnicy twojéj: we wszystkiem, coćkolwiek rzecze Sara, słuchaj
głosu jéj; bo w Izaaku będzieć nazwane nasienie.

13 Aleć i syna niewolnice rozmnożę w naród wielki, ponieważ
nasieniem twojem jest.

14 Wstał tedy Abraham rano, i wziąwszy chleb, i bukłak wody,
włożył na plecy jéj: i oddał jéj dziecię i odprawił ją.
Która poszedłszy błądziła w puszczy Bersabee.

15 A gdy nie stało wody w bukłaku, porzuciła dziecię pod jednem z
drzew, które tam były.

16 I odeszła i usiadła przeciw niemu z daleka, ile łuk zastrzelić
może; rzekła bowiem: Nie będę patrzyła na umierające dziecię: a
siedząc naprzeciwko, podniosła głos swój i płakała.

17 I wysłuchał Bóg głos dziecięcy. I zawołał Aniół Boży
Agary z nieba, mówiąc: Co czynisz Agar? nie bój się; wysłuchał
bowiem Bóg głos dziecięcy z miejsca, na którem jest.

18 Wstań, weźmij dziecię, a ujmij je za rękę jego; bo w naród
wielki rozmnożę go.

19 I otworzył Bóg oczy jéj: która ujrzawszy studnię wody, szła i
napełniła bukłak, i dała pić dziecięciu.

20 I był z nim: który urósł i mieszkał na puszczy, i stał się z
młodości strzelcem.

21 I mieszkał w puszczy Pharan: i wzięła mu matka jego żonę z
ziemie Egipskiéj.

22 Tegóż czasu rzekł Abimelech, i Phikol, Hetman wojska jego, do
Abrahama: Bóg z tobą jest we wszystkiem, co czynisz.

23 A tak przysięż przez Boga, że mi nie będziesz szkodził, i
potomnym moim, i pokoleniu memu: ale według miłosierdzia, którem ci
uczynił, uczynisz mnie, i ziemi, w któréjeś przebywał
przychodniem.

24 I rzekł Abraham: Ja przysięgę.

25 I strofował Abimelecha o studnią wody, którą gwałtem odjęli
byli słudzy jego.

26 I odpowiedział Abimelech: Nie wiedziałem, ktoby to uczynił:
nawet i tyś mi nie oznajmił, i jam nie słyszał o tem, dopiéro
dziś.

27 Nabrał tedy Abraham owiec i wołów i dał Abimelechowi, i
uczynili oba przymierze.

28 I postawił Abraham siedmioro owiec z trzody osobno.

29 Któremu rzekł Abimelech: Na co to siedmioro owiec, któreś
postawił osobno?

30 A on: Siedmioro, prawi, owiec weźmiesz z ręki mojéj, aby mi
były na świadectwo, żem ja wykopał tę studnią.

31 I dlatego nazwano miejsce ono Bersabee: iż tam oba przysięgli.

32 I weszli w przymierze o studnią przysięgi.

33 I wstał Abimelech, i Phikol, Hetman wojska jego, i wrócili się
do ziemie Palestyńskiéj. A Abraham nasadził gaj w Bersabei, i
wzywał tam imienia Pana, Boga wiecznego.

34 I był obywatelem ziemie Palestyńskiéj przez wiele czasów.

Rozdział XXII.

Bóg doświadcza posłuszeństwa Abrahamowego: każe sobie Izaaka
ofiarować, a doznawszy posłuszeństwo jego, nie da Izaaka zabijać,
ale barana miasto niego przyjmuje: Nasienie Nachora, brata
Abrahamowego rozmnożone.

Co gdy się stało, kusił Bóg Abrahama, i rzekł do niego:
Abrahamie, Abrahamie! A on odpowiedział: Owom ja.

2 Rzekł mu: Weźmij syna twego jednorodzonego, którego miłujesz,
Izaaka, a idź do ziemie Widzenia: i tam go ofiarujesz na
całopalenie, na jednéj górze, którą ukażę tobie.

3 Abraham tedy wstawszy w nocy, osiodłał osła swego: wziąwszy z
sobą dwu młodzieńców, i Izaaka syna swego: a narąbawszy drew do
całopalenia, szedł na miejsce, na które mu Bóg rozkazał.

4 A dnia trzeciego, podniósłszy oczy, ujrzał miejsce z daleka:

5 I rzekł do sług swoich: poczekajcie tu z osłem: a ja z
dziecięciem aż do onąd pośpieszywszy, skoro uczynimy pokłon,
wrócimy się do was.

6 Nabrał téż drew całopalenia, i włożył na Izaaka, syna swego,
a sam niósł w rękach ogień i miecz. A gdy obaj szli pospołu,

7 Rzekł Izaak ojcu swemu: Ojcze mój! A on odpowiedział: Czego
chcesz synu? Oto, prawi, ogień i drwa, a gdzież ofiara całopalenia?

8 A Abraham rzekł: Bóg opatrzy sobie ofiarę całopalenia, synu
mój. Szli tedy pospołu.

9 I przyszli na miejsce, które mu ukazał Bóg, na którem zbudował
ołtarz, i ułożył drwa na nim: a związawszy Izaaka syna swego,
włożył go na ołtarz na stós drew.

10 I wyciągnął rękę i porwał miecz, aby ofiarował syna swego.

11 A oto Aniół Pański z nieba zawołał mówiąc: Abrahamie,
Abrahamie! Który odpowiedział: Owom ja.

12 I rzekł mu: Nie ściągaj ręki twéj na dziecię, ani czyń
najmniéj: terazem doznał, że się boisz Boga, i nie sfolgowałeś
jedynemu synowi twemu dla mnie.

13 Podniósł Abraham oczy swoje, i ujrzał za sobą barana, a on
uwiązł za rogi w cierniu: którego wziąwszy ofiarował całopalenie
miasto syna.

14 I nazwał imię miejsca onego: Pan widzi. Ztądże aż po dziś
dzień zowią: Na górze Pan ujrzy.

15 I zawołał Aniół Pański Abrahama powtóre z nieba, mówiąc:

16 Przez mię samego przysiągłem, mówi Pan: Ponieważeś uczynił
tę rzecz, a nie sfolgowałeś synowi twemu jednorodzonemu dla mnie:

17 Błogosławić ci będę i rozmnożę nasienie twoje jako gwiazdy
niebieskie, i jako piasek, który jest na brzegu morskim: posiędzie
nasienie twoje brony nieprzyjaciół swoich.

18 I błogosławione będą w nasieniu twojem wszystkie narody ziemie,
żeś był posłuszny głosu mego.

19 I wrócił się Abraham do sług swoich, i przyszli pospołu do
Bersabei, i mieszkał tam.

20 Gdy się to tak stało, dano znać Abrahamowi, że téż Melcha
narodziła synów Nachorowi, bratu jego.

21 Hus pierworodnego, i Buz brata jego, i Kamuel, ojca Syryjczyków.

22 I Kased, i Azaw, Pheldas téż i Jedlaph,

23 I Bathuel, z którego się urodziła Rebeka: ośmi tych urodziła
Melcha Nachorowi, bratu Abrahamowemu.

24 A nałożnica jego, imieniem Roma, urodziła Taber, i Gaham, i
Tahas, i Maacha.

Rozdział XXIII.

Sara Abrahamowi umarła, którą wjaskini dwoistéj od Ephrona
odkupionéj pogrzebł.

A Sara żyła sto dwadzieścia siedm lat.

2 I umarła w mieście Arbee, które jest Hebron, w ziemi
Chananejskiéj: i przyszedł Abraham, aby żałował, i płakał jéj.

3 A wstawszy od posługi ciała, mówił do synów Hethowych,
mówiąc:

4 Jestem przychodniem i gościem u was: dajcie mi prawo pogrzebu z
wami, abych pogrzebł umarłego mego.

5 Odpowiedzieli synowie Hethowi, mówiąc:

6 Słuchaj nas, Panie: Książęciem Bożym jesteś u nas, w wybornych
grobiech naszych pogrzeb umarłego swego: i żaden ci bronić nie
będzie mógł, abyś w grobie jego nie miał pogrześć umarłego
swego.

7 Powstał Abraham i pokłonił się ludowi ziemie, to jest synom
Hethowym:

8 I rzekł do nich: Jeźli się podoba duszy waszéj, żebych
pogrzebł umarłego mego, słuchajcie mię, a przyczyńcie się za
mną do Ephrona, syna Seorowego:

9 Aby mi spuścił jaskinią dwoistą, którą ma w ostatniéj
części pola swego: za pieniądze słuszne niechaj mi ją spuści
przed wami w osiadłość grobu.

10 A Ephron mieszkał w pośrodku synów Hethowych. I odpowiedział
Ephron Abrahamowi w głos przed wszystkimi, którzy wchodzili w bronę
miasta onego, mówiąc:

11 Żadną miarą niech tak nie będzie, Panie mój: ale ty raczéj
posłuchaj co mówię: Pole tobie daję, i jaskinią, która na niem
jest, przy bytności synów ludu mego: pogrzeb umarłego swego.

12 Pokłonił się Abraham przed ludem onéj ziemie:

13 I rzekł do Ephrona, w kole ludu: Proszę posłuchaj mnie: Dam
pieniądze za pole: przyjmij je, a tak pogrzebię umarłego mego na
niem.

14 I odpowiedział Ephron:

15 Panie mój, słuchaj mnie: Ziemia, któréj żądasz, za cztery sta
syklów śrebra stoi: tać jest cena między mną a tobą: ale zaż to
wielka? pogrzeb umarłego swego.

16 Co gdy usłyszał Abraham, odważył pieniądze, których Ephron
zażądał, gdzie słyszeli synowie Hethowi: cztery sta syklów
śrebra dobréj monety pospolitéj.

17 I potwierdzone jest pole niekiedy Ephronowe, na którem była
jaskinia dwoista naprzeciwko Mambre: tak samo jako i jaskinia, i
wszystkie drzewa jego, we wszystkich granicach jego w około,

18 Abrahamowi w osiadłość, na co patrzali synowie Hethowi, i
wszyscy, którzy wchodzili w bramę miasta onego.

19 I tak pogrzebł Abraham Sarę, żonę swą w jaskini pola
dwoistéj, która leżała przeciwko Mambre. To jest Hebron w ziemi
Chananejskiéj.

20 I potwierdzone jest pole i jaskinia, która była na niem,
Abrahamowi w osiadłość grobu, od synów Hethowych.

Rozdział XXIV.

Abraham posyła sługę do Mezopotamii szukać żony Izaakowi: sługa
prosząc Boga o szczęśliwe powodzenie, Rebekę Izaakowi
przyprowadził, którą Izaak wziął za żonę.

A Abraham był stary i podeszły w leciech: a Pan mu we wszystkiem
błogosławił: i rzekł do starszego sługi domu swego, który
władał wszystkiem, co miał:

2 Połóż rękę twoje pod biodrę moję,

3 Abych cię poprzysiągł przez Pana, Boga nieba i ziemie, żebyś
nie brał żony synowi memu z córek Chananejskich, między któremi
mieszkam:

4 Ale żebyś do ziemie i do rodziny mojéj jechał, i ztamtąd
wziął żonę synowi memu Izaakowi.

5 Odpowiedział sługa: Jeźli białagłowa nie będzie chciała iść
zemną do téj ziemie, izaż odprowadzić mam syna twego na miejsce, z
któregoś ty wyszedł?

6 I rzekł Abraham: strzeż, abyś tam kiedy nie odprowadzał syna
mego.

7 Pan Bóg niebieski, który mię wziął z domu ojca mego, i z ziemie
urodzenia mego, który mówił zemną, i przysiągł mi mówiąc:
Nasieniu twemu dam tę ziemię: on pośle Anioła swego przed tobą, i
weźmiesz ztamtąd żonę synowi memu.

8 A jeźli nie zechce białagłowa jechać z tobą, tedy nie będziesz
obowiązany przysięgą: tylko syna mego nie odprowadzaj tam.

9 Podłożył tedy sługa rękę swoję pod biodrę pana swego, i
przysiągł mu na tę mowę.

10 I wziął dziesięć wielbłądów z stada i poszedł, niosąc z
sobą ze wszystkich dóbr jego: a pojechawszy udał się do
Mezopotamii, do miasta Nachor.

11 I postawiwszy wielbłądy przed miastem u studnie w wieczór, o
czasie, którego zwykły wychodzić niewiasty czerpać wodę, rzekł:

12 Panie, Boże pana mojego Abrahama, proszę, potkaj mnie dziś, a
uczyń miłosierdzie z panem moim Abrahamem.

13 Oto ja stoję blisko studnie, a córki obywatelów tego miasta
wynidą czerpać wodę.

14 Przetóż panienka, któréj ja rzekę: Nachyl wiadra twego, że
się napiję: a ona odpowie: Pij, i owszem i wielbłądy twoje
napoję: ta jest, którąś zgotował słudze swemu Izaakowi: i przez
to zrozumiem, żeś uczynił miłosierdzie z panem moim.

15 Jeszcze był w sobie słów nie dokończył, a oto Rebeka
wychodziła, córka Bathuela, syna Melchy, żony Nachora, brata
Abrahamowego, mając wiadro na ramieniu swojem:

16 Dzieweczka zbytnie śliczna, i panna bardzo piękna, i niepoznana
od męża. A zeszła była do studni, i napełniła była wiadro, i
wracała się.

17 I zabieżał jéj sługa, i rzekł: Trochę wody, abym się napił,
daj mi z wiadra twego.

18 Która odpowiedziała: Pij panie mój, i prędziuchno złożyła
wiadro na rękę swoję, i dała mu pić.

19 A gdy się napił, przydała: I owszem i wielbłądom twoim
naczerpam wody, aż się wszyscy napiją.

20 I wylawszy wiadro w koryta, bieżała zasię do studnie czerpać
wody: i naczerpawszy, wszystkim wielbłądom dała.

21 A on milcząc przypatrował się jéj, chcąc wiedzieć, jeźliby
zdarzył Pan drogę jego, czy nie.

22 A gdy się napili wielbłądowie, dobył mąż nausznic złotych,
które ważyły dwa sykla, i manelli tyleż, ważących syklów
dziesięć.

23 I rzekł do niéj: Czyjaś ty córka? powiedz mi: Jestli w domu
ojca twego miejsce ku staniu?

24 Która odpowiedziała: Jestem córka Bathuela, syna Melchy,
którego urodziła Nachorowi.

25 I przydała mówiąc: Pléw téż i siana dostatek jest u nas, i
miejsce przestrone do stania.

26 I nachylił się człowiek, i pokłonił się Panu,

27 Mówiąc: Błogosławiony Pan, Bóg pana mego Abrahama, który nie
oddalił miłosierdzia i prawdy swéj od Pana mego, i prostą drogą
przywiódł mię w dom brata pana mego.

28 Bieżała tedy dzieweczka, i powiedziała w domu matki swéj
wszystko, co słyszała.

29 A Rebeka miała brata, imieniem Labana, który prędko wyszedł do
człowieka, kędy była studnia.

30 A gdy ujrzał nausznice i manelle na ręku siostry swéj, i
usłyszał wszystkie słowa powiadającéj: To mi mówił człowiek:
przyszedł do męża, który stał u wielbłądów, i blisko studnie
wody:

31 I rzekł do niego: Wnidź błogosławiony Pański: przecz na dworze
stoisz? nagotowałem dom i miejsce wielbłądom.

32 I doprowadził go do gospody, i rozsiodłał wielbłądy, i dał
pléw i siana, i wody na umycie nóg jego, i mężów, którzy z nim
przyjechali.

33 I położono przed nim chleba, który rzekł: Nie będę jadł, aż
odmówię rzecz swoję. Odpowiedział mu: Mów.

34 A on rzekł: Jestem sługa Abrahamów:

35 A Pan błogosławił panu memu bardzo, i uwielmożony jest: i
nadał mu owiec i wołów, śrebra i złota, niewolników i niewolnic,
wielbłądów i osłów.

36 I urodziła Sara, żona pana mego, syna panu memu w starości
swojéj, i dał mu wszystko, co miał.

37 I poprzysiągł mię pan mój, mówiąc: Nie weźmiesz żony synowi
memu z córek Chananejskich, w których ziemi mieszkam:

38 Ale do domu ojca mego pojedziesz, i z rodziny mojéj weźmiesz
żonę synowi memu.

39 A jam odpowiedział panu memu: A jeźli nie będzie chciała zemną
jechać białagłowa?

40 Pan, prawi, przed którego oblicznością chodzę, pośle Anioła
swego z tobą, i zdarzy drogę twoję: i weźmiesz żonę synowi memu
z rodziny mojéj, i z domu ojca mego.

41 Nie winien będziesz zaklęcia mego, gdy przyjdziesz do
powinowatych moich, a nie danoćby.

42 Przyszedłem tedy dzisiaj do studnie wody i rzekłem: Panie, Boże
pana mego Abrahama, jeźliś zdarzył drogę moję, po któréj teraz
chodzę:

43 Oto stoję u studni wody, a panna, która wynidzie czerpać wody,
usłyszy odemnie: Daj mi trochę wody pić z wiadra twego:

44 A rzecze mi: I ty pij, i wielbłądom twoim naczerpam, ta jest
białagłowa, którą zgotował Pan synowi pana mego.

45 A gdym to z sobą milcząc rozbierał: ukazała się Rebeka idąc z
wiadrem, które niósła na ramieniu: i zeszła do studni, i
naczerpała wody. I rzekę do niéj: Daj mi trochę pić.

46 Która śpiesznie złożyła wiadro z ramienia, i rzekła mi: I ty
pij, i wielbłądom twoim dam pić: i piłem, i napoiła wielbłądy.

47 I spytałem jéj, i rzekłem: Czyjaś córka? Która
odpowiedziała: Jestem córka Bathuela, syna Nachorowego, którego mu
urodziła Melcha. Zawiesiłem tedy nausznice na ozdobę oblicza jéj,
i manelle włożyłem na ręce jéj.

48 I nachyliwszy się pokłoniłem się Panu, błogosławiąc Pana,
Boga pana mego Abrahama, który mię przywiódł prostą drogą, abym
wziął córkę brata pana mego, synowi jego.

49 A przetóż jeźliż czynicie miłosierdzie i prawdę z panem moim,
oznajmijcie mi: a jeźli się co inszego podoba, i to mi powiedzcie,
abym poszedł w prawo albo w lewo.

50 I odpowiedzieli Laban i Bathuel: Od Pana wyszła mowa: nie możemy
nad wolą jego co innego mówić z tobą.

51 Oto Rebeka przed tobą jest, weźmij ją, a jedź: a niech będzie
żoną syna pana twego, jako rzekł Pan.

52 Co gdy usłyszał sługa Abrahamów, padłszy pokłonił się do
ziemie Panu.

53 I dobywszy naczynia śrebrnego i złotego, i szat, dał je Rebece
za dar: braciéj także jéj, i matce dał upominki.

54 I sprawiwszy gody, jedząc i pijąc pospołu, zostali tam. A rano
wstawszy sługa rzekł: Puśćcie mię, abym pojechał do pana mego.

55 I odpowiedzieli bracia jéj i matka: Niech zmieszka panienka aby
dziesięć dni u nas, a potem pojedzie.

56 A on rzekł: Nie zatrzymawajcie mię, gdyż Pan zdarzył drogę
moję: puśćcie mię, abym jechał do pana mego.

57 I rzekli: Zawołajmy panny, a dowiedzmy się jéj woli.

58 A gdy przyzwana przyszła, spytali: Chcesz jechać z tym
człowiekiem? Która rzekła: pojadę.

59 A tak puścili ją, i mamkę jéj, i sługę Abrahamowego, i
towarzystwo jego:

60 Winszując szczęścia siostrze swéj, i mówiąc: Siostraś nasza
jest: rozmnóż się w tysiąc tysięcy, i niech posiędzie nasienie
twoje brony nieprzyjaciół swoich.

61 Rebeka tedy i dziewki jéj wsiadłszy na wielbłądy, jechały za
onym mężem: który się śpieszno wracał do pana swego.

62 A tego czasu przechadzał się Izaak po drodze, która wiedzie do
studnie, któréj imię jest Żywiącego i Widzącego; mieszkał
bowiem w ziemi ku południowi.

63 A wyszedł był dla rozmyślania na polu, już ku wieczorowi: a
podniósłszy oczy swe, ujrzał wielbłądy idące zdaleka.

64 Rebeka téż ujrzawszy Izaaka, zsiadła z wielbłąda,

65 I rzekła do sługi: Co ono za człowiek, który idzie przez pole
przeciwko nam? i rzekł jéj: To jest pan mój. A ona wziąwszy
prędko płaszcz nakryła się.

66 A sługa wszystko co sprawił, powiedział Izaakowi.

67 Który wprowadził ją do namiotu Sary, matki swéj, i wziął ją
za żonę: i tak bardzo ją miłował, że żalu, który był
przypadł z śmierci matki jego, ulżył.

Rozdział XXV.

Abraham z Ceturą napłodził synów. Tenże umarł, i od synów
pogrzebiony jest: Ismaelowe potomstwo, wiek, i śmierć. Izaak dwuch
synów spłodził, z których starszy pierworództwo swe młodszemu
zaprzedał.

A Abraham pojął drugą żonę imieniem Ceturę:

2 Która mu urodziła Zamrana, i Jeksana, i Madana, i Madyana, i
Jesboka, i Suego.

3 Jeksan téż zrodził Sabę, i Dadana: synowie Dadanowi byli
Asurymowie, i Latusymowie, i Loomimowie.

4 Z Madyana lepak poszedł Epha, i Opher, i Henoch, i Abida, i Eldaa:
wszyscy ci synowie Cetury.

5 I dał Abraham wszystko co posiadł Izaakowi:

6 A synom nałóżnic dał dary, i oddzielił je od Izaaka, syna
swego, póki jeszcze sam był żyw, ku wschodowéj części.

7 A Abrahamowi było dni żywota, sto siedmdziesiąt i pięć lat.

8 I ustając umarł w starości dobréj, i w zeszłym wieku, i pełen
dni, i zgromadzony jest do ludu swego.

9 I pogrzebli go Izaak i Ismael, synowie jego, w jaskini dwoistéj,
która leży na polu Ephrona, syna Seorowego, Hetejczyka, naprzeciwko
Mambre:

10 Które był kupił od synów Hethowych: tam pogrzebion jest sam, i
Sara, żona jego.

11 A po śmierci jego błogosławił Bóg Izaakowi synowi jego, który
mieszkał u studnie nazwanéj Żywiącego i Widzącego.

12 Te są rodzaje Ismaela, syna Abrahamowego, którego mu urodziła
Agar Egiptyanka, służebnica Sary.

13 I te imiona synów jego w nazwiskach i w rodzajach ich: Pierworodny
Ismaelów Nabajoth, potem Cedar, i Adbeel, i Mabsam.

14 Masma téż, i Duma, i Masza.

15 Hadar, i Thema, i Jethur, i Naphis, i Kedma.

16 Ci są synowie Ismaelowi: i te imiona po zamkach i miasteczkach
ich: dwanaście książąt pokolenia ich.

17 I stało się lat żywota Ismaelowego sto trzydzieści i siedm: i
ustając umarł, i przyłożon do ludu swego.

18 A mieskał od Hewili aż do Sur, która leży naprzeciwko Egiptowi,
wchodzącym do Assyryi: przed obliczem wszystkiéj braciéj swéj
umarł.

19 Te téż są rodzaje Izaaka, syna Abrahamowego: Abraham zrodził
Izaaka.

20 Który mając lat czterdzieści pojął żonę Rebekę, córkę
Bathuela Syryjczyka z Mezopotamii, siostrę Labanowę.

21 I prosił Izaak Pana za żoną swą, iż była niepłodną: który
wysłuchał go, i dał poczęcie Rebece.

22 Ale się tłukły w żywocie jéj dziatki, która rzekła: Jeźliż
mi tak być miało, co było po tem, żem poczęła? I poszła, aby
się poradziła Pana.

23 Który odpowiadając rzekł: Dwa narodowie są w żywocie twoim, i
dwoi ludzie z żywota twego rozdzielą się: a jeden lud zwycięży
drugi lud, i starszy będzie służył młodszemu.

24 Już był przyszedł czas porodzenia, a oto bliźnięta nalazły
się w żywocie jéj.

25 Który pierwéj wyszedł, lisowaty był, i wszystek jako skóra
kosmaty: i nazwane jest imię jego Ezaw. Zrazu drugi wychodząc,
piętę brata trzymał ręką: i dlatego nazwał go Jakóbem.

26 Sześćdziesiąt lat było Izaakowi, gdy mu się dziatki
narodziły.

27 Które gdy urosły, stał się Ezaw mąż biegły w myśliwstwie, i
człowiek oracz: a Jakób mąż prosty mieszkał w namieciech.

28 Izaak miłował Ezawa ztąd, iż jadał z łowu jego: a Rebeka
miłowała Jakóba.

29 I uwarzył Jakób kaszę: do którego przyszedłszy Ezaw z pola
spracowany,

30 Rzekł: Daj mi z warzywa tego czerwonego; bom się bardzo
spracował. I z tejże przyczyny nazwano imię jego Edom.

31 Któremu rzekł Jakób: Przedaj mi pierworództwo twoje.

32 A on odpowiedział: Oto umieram, cóż mi pomoże pierworództwo?

33 Rzekł Jakób: Przysiężże mi. I przysiągł mu Ezaw, i przedał
pierworództwo.

34 I tak wziąwszy chleb i potrawę soczewice, jadł i pił i
poszedł, lekce sobie ważąc, że pierworództwo przedał.

Rozdział XXVI.

Izaak w Gerarze mieszka, gdzie mu się napierwéj Bóg ukazał: żonę
swoją siostrą zowie: Król Abimelech ujrzawszy go żartującego z
nią, poznał, że była żona jego. Zaczem rozkazał ludowi swemu,
aby się jéj nikt nie tykał. Abimelech uczynił przymierze z
Izaakiem.

A gdy był głód w ziemi po onym nieurodzaju, który był za czasów
Abrahamowych, poszedł Izaak do Abimelecha, króla Palestyńskiego do
Gerary.

2 I ukazał mu się Pan, i rzekł: Nie zstępuj do Egiptu, ale
mieszkaj w ziemi, którą ja tobie powiem,

3 I bądź gościem w niéj, a będę z tobą, i będęć
błogosławił; tobie bowiem i nasieniu twemu dam te wszystkie kraje,
pełniąc przysięgę, którąmem przyrzekł Abrahamowi, ojcu twemu.

4 I rozmnożę nasienie twoje jako gwiazdy niebieskie: i dam potomkom
twoim wszystkie te krainy. I będą błogosławione w nasieniu twojem
wszystkie narody ziemie:

5 Dlatego iż był posłuszny Abraham głosu mego, i strzegł
przykazania i mandatów moich, i zachował ceremonie i prawa moje.

6 Mieszkał tedy Izaak w Gerarze.

7 Którego gdy pytali mężowie miejsca onego o żonie jego,
odpowiedział: siostra moja jest; bo się bał wyznać, że mu była
złączona małżeństwem: mniemając, by go snadź nie zabili dla
jéj piękności.

8 A gdy minęło dni wiele, a tamże mieszkał: wyglądając
Abimelech, król Palestyński oknem, ujrzał go żartującego z
Rebeką, żoną swoją.

9 A przyzwawszy go rzekł: Jasna rzecz jest, że to żona twoja:
Czemużeś skłamał, żeby to była siostra twoja? Odpowiedział:
Bałem się, abym nie zginął dla niéj.

10 I rzekł Abimelech: Czemuś nas oszukał? mógłby się był kto z
ludu zejść z żoną twoją, i przywiódłbyś był na nas grzech
wielki.

11 I przykazał wszystkiemu ludowi mówiąc: Ktoby się dotknął
żony człowieka tego, śmiercią umrze.

12 I siał Izaak w onéj ziemi, i nalazł onego roku tyle sto kroć: i
błogosławił mu Pan.

13 I zbogacił się człowiek, i postępował mnożąc się i rosnąc,
aż został zbytnie wielkim.

14 Miał téż stada owiec i bydła, i czeladzi mnóstwo. Przeto
zajrząc mu Palestynowie:

15 Wszystkie studnie, które byli wykopali słudzy ojca jego Abrahama,
na on czas zasypali, zapełniwszy ziemią:

16 Tak iż i sam Abimelech mówił do Izaaka: odejdź od nas; stałeś
się bowiem daleko od nas możniejszym.

17 A on odchodząc, żeby przyszedł do potoku Gerary, i tam
mieszkał,

18 Wykopał zasię drugie studnie, które ukopali byli słudzy ojca
jego Abrahama, i które po śmierci jego niegdy Philistynowie byli
zasypali: i nazwał je temiż imiony, któremi przedtem nazwał był
ojciec.

19 I kopali na strumieniu, i naleźli wodę żywą.

20 Ale i tam był poswarek pasterzów Gerary przeciw pasterzom
Izaakowym, mówiących: Nasza to woda: przez co imię studnie, z tego
co się stało, nazwał Potwarzą.

21 Wykopali jeszcze i inszą: i o tę także swarzyli się, i nazwał
ją Nieprzyjaźnią.

22 A odszedłszy ztamtąd, ukopał inszą studnią, o którą już
sporu nie wiedli: a tak nazwał imię jéj Rozszerzenie, mówiąc:
Teraz rozszerzył nas Pan, i dał rość na ziemi.

23 I wstąpił z onego miejsca do Bersabei,

24 Gdzie mu się Pan ukazał tejże nocy, mówiąc: Jam jest Bóg
Abrahama, ojca twego, nie bój się; bo ja z tobą jestem: będęć
błogosławił, i rozmnożę nasienie twoje dla sługi mego Abrahama.

25 Przetóż tam zbudował ołtarz: a wzywając imienia Pańskiego
rozbił namiot: i rozkazał sługom swym, aby kopali studnią.

26 Na które miejsce gdy przyszli z Gerary Abimelech, i Ochozath,
przyjaciel jego, i Phikol, Hetman żołnierstwa,

27 Rzekł do nich Izaak: Przeczżeście przyszli do mnie, człowieka,
którego nienawidzicie, i wypędziliście od siebie?

28 A oni odpowiedzieli: Widzieliśmy, iż Pan jest z tobą, i
dlategośmy rzekli: Niech będzie przysięga między nami, i uczyńmy
przymierze:

29 Abyś nam nie czynił nic złego, jako i my niceśmy twego nie
ruszyli, aniśmy uczynili, coby cię obraziło: aleśmy cię w pokoju
puścili rozmnożonego błogosławieństwem Pańskiem.

30 I sprawił im ucztę. A gdy się najedli i napili,

31 Wstawszy rano przysięgli sobie spólnie: i puścił je Izaak w
pokoju na miejsce ich.

32 Alić oto przyszli tegóż dnia słudzy Izaakowi, powiadając mu o
studni, którą wykopali, i mówiąc: Naleźliśmy wodę.

33 Zkąd nazwał ją Dostatkiem: a imię miastu dano Bersabee aż do
dnia dzisiejszego.

34 A Ezaw mając czterdzieści lat pojął żony: Judyth, córkę
Beery Hetejczyka, i Basemath, córkę Elon z tegóż miejsca.

35 Które obie obraziły serce Izaaka i Rebeki.

Rozdział XXVII.

Izaak w starości synom błogosławi: Jakób, syn młodszy od matki w
szaty Ezawowe ubrany, ubieżał go do błogosławieństwa: zaczem Ezaw
oszukany, na Jakóba się rozgniewał: któremu matka do Haran ujść
każe.

Zstarzał się tedy Izaak, i zaćmiły się oczy jego, i widzieć nie
mógł, i zawołał Ezawa, syna swego starszego, i rzekł mu: Synu
mój? Który odpowiedział: Owom ja.

2 Któremu ojciec: Widzisz, (rzekł) żem się zstarzał, a nie wiem
dnia śmierci mojéj.

3 Weźmij brón twoję, sajdak i łuk, a wynidź na pole: a gdy
polując co ugonisz,

4 Uczyń mi ztąd potrawę, jako wiesz wolą moję, i przynieś, abym
jadł: aby błogosławiła tobie dusza moja, niż umrę.

5 Co gdy usłyszała Rebeka, on téż odszedł na pole, aby rozkazaniu
ojcowskiemu dosyć uczynił:

6 Rzekła synowi swemu Jakóbowi: Słyszałam ojca twego gadającego z
Ezawem, bratem twoim, i mówiącego mu:

7 Przynieś mi z łowu twego, a uczyń potrawę, abym jadł i
błogosławił ci przed Panem, pierwéj niźli umrę.

8 Teraz tedy synu mój, przestań na radzie mojéj:

9 A szedłszy do trzody przynieś mi dwoje koźląt co lepszych, abych
z nich uczyniła potrawy ojcu twemu, których rad pożywa:

10 Które gdy mu przyniesiesz, a naje się, abyć błogosławił,
pierwéj niźli umrze.

11 Któréj on odpowiedział: Wiesz, iż Ezaw brat mój jest człowiek
kosmaty, a ja goły:

12 Jeźli się mnie dotknie ojciec mój, a poczuje, boję się, aby
nie mniemał, żem chciał z niego szydzić: i przywiodę na się
przeklęctwo miasto błogosławieństwa.

13 Do którego matka: Na mnie, pry, niech będzie to przeklęctwo,
synu mój: tylko słuchaj głosu mego, a szedłszy przynieś, com
rzekła.

14 Poszedł i przyniósł, i dał matce. Zgotowała ona potrawy jako
wiedziała, że chciał ojciec jego.

15 A w szaty Ezawowe bardzo dobre, które u siebie miała doma,
oblokła go.

16 I skórki koźlęce obwinęła wkoło ręku, i gołość szyje jego
okryła.

17 I dała potrawę, i chleb, którego była napiekła, oddała.

18 Które on wniósłszy rzekł: Ojcze mój? A on odpowiedział:
Słyszę: ktoś ty jest, synu mój?

19 I rzekł Jakób: Jam jest pierworodny twój Ezaw: uczyniłem,
jakoś mi rozkazał: wstań, siądź, a jedz z łowu mego, aby mi
błogosławiła dusza twoja.

20 Izaak zasię rzekł do syna swego: Jakóżeś tak rychło naleść
mógł, synu mój? Który odpowiedział: Wola Boża była, że mi się
prędko nagodziło, czegom chciał.

21 I rzekł Izaak: Przystąp sam, żebym się ciebie dotknął, synu
mój, a doznał, jeźliś ty jest syn mój Ezaw, czyli nie.

22 Przystąpił on do ojca, a pomacawszy go, rzekł Izaak: Głos
wprawdzie głos Jakóbów jest: ale ręce są ręce Ezawowe.

23 I nie poznał go, iż kosmate ręce podobieństwo starszego
wyrażały. A tak błogosławiąc mu,

24 Rzekł: Tyżeś jest syn mój Ezaw? Odpowiedział: Jam jest.

25 A on: podaj mi, prawi, potrawy z łowu twego, synu mój, abyć
błogosławiła dusza moja. Które gdy podane jadł, podał mu téż i
wina, którego napiwszy się,

26 Rzekł do niego: Przystąpże do mnie, całuj mię, synu mój.

27 Przystąpił i całował go. I wnet skoro poczuł wonność szat
jego, błogosławiąc mu rzekł: Oto wonność syna mego jako
wonność pola pełnego, któremu błogosławił Pan.

28 Dajże Boże, z rosy niebieskiéj, i z tłustości ziemskiéj,
obfitość zboża i wina.

29 I niech ci służą narodowie, i niech ci się kłaniają
pokolenia: bądź panem braciéj twojéj, a niech się pochylają
przed tobą synowie matki twojéj. Ktoby cię przeklinał, niech ten
przeklętym będzie: a ktoby cię błogosławił, niech będzie
błogosławieństwa pełen.

30 Ledwie był Izaak rzeczy dokonał: a skoro od niego wyszedł
Jakób, przyszedł Ezaw,

31 I uwarzone z łowu potrawy przyniósł ojcu, mówiąc: Wstań,
ojcze mój, a jedz z łowu syna twego, aby mi błogosławiła dusza
twoja.

32 I rzekł mu Izaak: Któżeś ty jest? który odpowiedział: Jam
jest syn twój pierworodny Ezaw.

33 Uląkł się Izaak zdumieniem wielkiem: a bardziéj niż kto
wierzyć może, dziwując się rzekł: Któż tedy ono jest, który mi
dawno łów ugoniony przyniósł, i jadłem ze wszystkiego, pierwéj
niźliś ty przyszedł: i błogosławiłem mu, i będzie
błogosławionym?

34 Usłyszawszy Ezaw słowa ojcowskie, zaryczał głosem wielkim, a
ciężko zfrasowany, rzekł: Błogosław też i mnie, ojcze mój.

35 Który rzekł: Przyszedł rodzony twój zdradliwie, i wziął
błogosławieństwo twoje.

36 A on zatem przydał: Słusznieć nazwano jest imię jego Jakób;
podszedł mię bowiem już oto drugi raz: pierworodzeństwo moje
przedtem wziął, a teraz powtóre podchwycił błogosławieństwo
moje. I zaś do ojca: Izali, prawi, nie zostawiłeś i mnie
błogosławieństwa?

37 Odpowiedział Izaak: Panemem go twoim postanowił, i wszystkę
bracią jego poddałem mu w niewolą, zbożem i winem umocniłem go: a
tobie potém synu mój, co daléj czynić mam?

38 Któremu Ezaw: Izali, pry, jedno tylko masz błogosławieństwo,
ojcze? mnie też proszę abyś błogosławił. A gdy łkaniem wielkiem
płakał,

39 Wzruszony Izaak, rzekł do niego: w tłustości ziemie, a w rosie
niebieskiéj z wierzchu

40 Będzie błogosławieństwo twoje. Z miecza żyć będziesz, a
będziesz służył bratu twemu: ale przyjdzie czas, kiedy zrzucisz i
rozwiążesz jarzma jego z szyje twojéj.

41 Nienawidział tedy zawsze Ezaw Jakóba, dla błogosławieństwa,
którem mu błogosławił ojciec: i rzekł w sercu swojem: Przyjdąć
dni żałoby ojca mego, i zabiję Jakóba brata mego.

42 Powiedziano to Rebece: która, posławszy i wezwawszy Jakóba, syna
swego, rzekła do niego: Oto Ezaw, brat twój grozi, aby cię zabił.

43 Przeto teraz synu mój, słuchaj głosu mego, a wstawszy uciecz do
Labana, brata mego do Haran:

44 I pomieszkasz z nim przez mały czas, aż się uspokoi
zapalczywość brata twego:

45 I przestanie rozgniewanie jego, i zapomni tego, coś mu uczynił:
potem poślę a przyprowadzę cię tu ztamtąd. Przecz obudwu synów
dnia jednego mam postradać?

46 I rzekła Rebeka do Izaaka: Tęskno mnie żyć dla córek
Hetejskich: jeźliże pojmie Jakób żonę z narodu téj ziemie, żyć
nie chcę.

Rozdział XXVIII.

Idąc Jakób do Mezopotamii we śnie Pana ujrzał, i tamże wziąwszy
obietnicę od niego o rozkrzewieniu plemienia swego, ocknąwszy
ślubem się Panu obowiązał.

Wezwał tedy Izaak Jakóba, i błogosławił go, i rozkazał mu
mówiąc: Nie pojmuj żony z narodu Chananejskiego:

2 Ale idź, a udaj się do Mezopotamii Syryjskiéj, do domu Bathuela,
ojca matki twojéj, i weźmij sobie z tamtąd żonę z córek Labana,
wuja twego.

3 A Bóg wszechmogący niech ci błogosławi, i niech cię rozrodzi i
rozmnoży, abyś był na mnóstwo ludzi.

4 A niech ci da błogosławieństwa Abrahamowe i nasieniu twemu po
tobie: abyś osiadł ziemię pielgrzymowania twego, którą obiecał
dziadowi twemu.

5 A gdy go wysłał Izaak, poszedłszy przyszedł do Mezopotamii
Syryjskiéj, do Labana, syna Bathuelowego Syryjczyka, brata Rebeki,
matki swéj.

6 A widząc Ezaw, że błogosławił ojciec jego Jakóbowi, i posłał
go do Mezopotamii Syryjskiéj, aby ztamtąd pojął żonę: a iż po
błogosławieństwie przykazał mu mówiąc: Nie weźmiesz żony z
córek Chananejskich:

7 A iż Jakób posłuszny rodziców swych poszedł do Syryi:

8 Doznawszy téż, że ojciec jego nie rad widział córek
Chananejskich:

9 Szedł do Ismaela, i pojął żonę prócz tych, które pierwéj
miał, Mahelethę, córkę Ismaela, syna Abrahamowego, siostrę
Nabajotowę.

10 A tak wyszedłszy Jakób z Bersabei, szedł do Haran.

11 A gdy przyszedł do niejakiegoś miejsca, i chciał na niem
odpoczynąć po zachodzie słońca, wziął z kamieni, które
leżały: a podłożywszy pod głowę swoję, spał na temże miejscu.

12 I ujrzał we śnie drabinę stojącą na ziemi, a wierzch jéj
dosięgający nieba: i Anioły Boże wstępujące i zstępujące po
niéj,

13 A Pana wspierającego się na drabinie, i mówiącego jemu: Jam
jest Pan, Bóg Abrahama, ojca twego, i Bóg Izaaka: ziemię, na
której śpisz, tobie dam i nasieniu twemu.

14 I będzie nasienie twe jako proch ziemie: rozszerzysz się na
zachód i na wschód: na północy i na południe: i będą
błogosławione w tobie i w nasieniu twojem wszystkie pokolenia
ziemie.

15 I będę stróżem twoim, gdziekolwiek pójdziesz, i przywrócę
cię do téj ziemie: i nie opuszczę aż wypełnię wszystko, com
rzekł.

16 A gdy się ocknął Jakób ze snu, rzekł: Prawdziwie Pan jest na
tem miejscu, a jam nie wiedział.

17 I zlęknąwszy się: O jako, prawi, to miejsce jest straszne! Nie
jest tu inszego nic, jedno dom Boży a brona niebieska.

18 Wstawszy tedy rano Jakób, wziął kamień, który był podłożył
pod głowę swą, i postawił go na znak, nalawszy oliwy na wierzch.

19 I nazwał imię Miastu Bethel, które pierwéj Luzą nazywano.

20 Uczynił też ślub mówiąc: Jeźliż będzie Bóg zemną, a
będzie mię strzegł na drodze, którą ja idę, i da mi chleba ku
jedzeniu, a odzienie ku obleczeniu,

21 I jeźli się zwrócę szczęśliwie do domu ojca mego: będzie mi
Pan za Boga:

22 A kamień ten, którym postawił na znak, będzie zwan Domem
Bożym: a ze wszystkiego, co mi dasz, dziesięciny ofiaruję tobie.

Rozdział XXIX.

Przyszedłszy Jakób do Labana, służył mu za Rachel, córkę jego
siedm lat: a gdy go Lią przy pokładzinach podeszło: zaś i drugą
siedm lat za Rachel służył. Będąc potem Rachel niepłodną, Lia
czterzech synów porodziła.

Poszedłszy tedy Jakób, przyszedł do ziemie na wschód słońca.

2 I ujrzał studnią na polu, troje téż stada owiec, leżące przy
niéj; bo z niéj napawano bydło, a wierzch jéj wielkim kamieniem
zawierano.

3 A był obyczaj, iż gdy się wszystkie owce zeszły, tedy odwalali
kamień: a napoiwszy stada, zasię na wierzch studnie kładli.

4 I rzekł do pasterzów: Bracia, zkądeście? którzy odpowiedzieli:
Z Haran.

5 Których pytając, rzekł: Znacieli Labana, syna Nachorowego?
odpowiedzieli: Znamy.

6 Rzekł: Zdrówli? Odpowiedzieli: Zdrów: a oto Rachel, córka jego
idzie z stadem swojem.

7 I rzekł Jakób : Jeszczeć daleko do wieczora, a jeszcze nie czas
gnać stada do owczarniéj: napójcie pierwéj owce, a tak je zasię
na paszą żeńcie.

8 Którzy odpowiedzieli: Nie możemy, aż się wszystkie stada
zgromadzą, i odwalimy kamień z wierzchu studnie, abyśmy napoili
stada.

9 Jeszcze mówili, a oto Rachel przychodziła z owcami ojca swego; bo
sama pasła trzodę.

10 Którą ujrzawszy Jakób, a wiedząc, iż była wujeczna siostra
jego, i owce Labana, wuja jego: odwalił kamień, którym się studnia
zawierała.

11 I napoiwszy trzodę pocałował ją: i podniósłszy głos
płakał,

12 I oznajmił jéj, iż był bratem ojca jéj, a synem Rebeki: a ona
pośpieszywszy się powiedziała to ojcu swemu.

13 Który usłyszawszy, iż przyszedł Jakób, syn siostry jego,
wybieżał przeciw jemu: i obłapiwszy go i pocałowawszy wwiódł do
domu swego. A usłyszawszy przyczyny drogi,

14 Odpowiedział: Jesteś kość moja i ciało moje. A gdy się
wypełniły dni miesiąca jednego,

15 Rzekł mu: Izaż, żeś mi brat, darmo mi służyć będziesz?
powiedz, co za wysługę chcesz wziąć.

16 A miał dwie córki: imię starszéj Lia, a młodszą zwano Rachel.

17 Ale Lia była ciekących oczu: Rachel oblicza pięknego, i
wejrzenia wdzięcznego.

18 Którą miłując Jakób, rzekł: Będęć służył za Rachelę,
córkę twoję młodszą, siedm lat.

19 Odpowiedział Laban: Lepiéjci, żeć ją tobie dam, niż inszemu
mężowi, mieszkaj u mnie.

20 Służył tedy Jakób za Rachelę siedm lat: a zdały mu się kilka
dni dla wielkiéj miłości.

21 I rzekł do Labana: Daj mi żonę moję, gdyż się już czas
wypełnił, abych wszedł do niéj.

22 Który wezwawszy wiele gromad przyjaciół na gody, sprawił
wesele.

23 A w wieczór Lią, córkę swą wwiódł do niego,

24 Dawszy sługę córce imieniem Zelphę. Do któréj według
obyczaju wszedłszy Jakób, gdy było rano ujrzał Lią:

25 I rzekł do świekra swego: Cóż jest, coś chciał uczynić?
Izalim nie za Rachelę tobie służył? Czemuś mię oszukał?

26 Odpowiedział Laban: Nie jest to w zwyczaju u nas, abyśmy pierwéj
młodsze za mąż wydawali.

27 Wypełnij tydzień dni tego złączenia: a dam ci i tę drugą za
pracą, którą mi będziesz służył drugie siedm lat.

28 Przestał na zdaniu: a gdy tydzień minął, pojął Rachelę za
żonę:

29 Której ojciec dał za służebnicę Balę.

30 I tak dostąpiwszy pożądanego wesela, miłość wtóréj
przekładał nad pierwszą, służąc u niego drugie siedm lat.

31 A widząc Pan, iż nie dbał o Lią, otworzył żywot jéj, a
siostra niepłodną została.

32 Która począwszy porodziła syna, i nazwała imię jego Ruben,
mówiąc: Ujrzał Pan uniżenie moje, teraz mię będzie miłował
małżonek mój.

33 I zasię poczęła i porodziła syna i rzekła: Iż usłyszał Pan,
żem pogardzona, dał mi téż i tego, i nazwała imię jego Symeon.

34 I poczęła trzeci raz i urodziła innego syna i rzekła: I tą
razą przyłączy się ku mnie małżonek mój, gdyżem mu trzech
synów urodziła: i dlatego nazwała imię jego Lewi.

35 Po czwarte poczęła i porodziła syna, i rzekła: Teraz już
będę wyznawać Panu: i przetóż nazwała go Judą, i przestała
rodzić.

Rozdział XXX.

O zawiści Rachel ku Liéj, siostrze swéj w niepłodności, i o
wspomnieniu Pańskiem na Rachel, a o poczęciu, i porodzeniu Józepha.
O zmowie, która się stała między Labanem a Jakóbem za służbą
jego. I o zbogaceniu Jakóba.

Widząc tedy Rachel, że niepłodną była, zajrzała siostrze swéj,
i rzekła mężowi swemu: Daj mi dzieci, inaczej umrę.

2 Któréj Jakób rozgniewany odpowiedział: Zażem ja za Boga, który
cię zezbawił owocu żywota twojego?

3 A ona: Mam, powiada, słuźebnicę Balę: wnidź do niéj, aby
porodziła na kolanach moich, a żebym miała syny z niéj.

4 I dała mu Balę w małżeństwo: która,

5 Gdy wszedł mąż do niéj, poczęła i porodziła syna.

6 I rzekła Rachel: Przysądził mi Pan, i wysłuchał głos mój,
dawszy mi syna. I dlatego dała mu imię Dan.

7 I zasię Bala począwszy urodziła drugiego.

8 Za którego rzekła Rachel: zrównał mię Bóg z siostrą moją, i
przemogłam, i nazwała go Nephtalim.

9 A poczuwszy Lia, iż przestała rodzić, Zelphę, sługę swą
mężowi oddała.

10 Która gdy po poczęciu porodziła syna,

11 Rzekła: Szczęśliwie, i dlatego przezwała imię jego Gad.

12 Porodziła téż Zelpha drugiego.

13 I rzekła Lia: To na błogosławieństwo moje; błogosławioną
bowiem zwać mię będą niewiasty. I dlatego nazwała go Aser.

14 A Ruben wyszedłszy czasu żniwa pszenicznego na pole, nalazł
Mandragory, które matce Lii przyniósł. I rzekła Rachel: Daj mi
część z Mandragór syna twego.

15 Ona odpowiedziała: Małoć się jeszcze zda, żeś mi odwabiła
męża, aż jeszcze Mandragory syna mego chcesz pobrać? Rzekła
Rachel: Niechajże śpi z tobą téj nocy za Mandragory syna twego.

16 A gdy się Jakób wracał pod wieczór z pola, wyszła przeciw jemu
Lia, i rzekła: Masz wniść i do mnie; bom cię zapłatą zjednała
sobie za Mandragory syna mego. I spał z nią onéj nocy.

17 I wysłuchał Bóg prośby jéj: i poczęła i porodziła syna
piątego,

18 I rzekła: Dał mi Bóg zapłatę, iżem dała sługę moję
mężowi memu, i nazwała imię jego Issachar.

19 I zasię Lia począwszy porodziła szóstego syna,

20 I rzekła: Uposażył mię Bóg posagiem dobrym: już i tym razem
będzie zemną małżonek mój, przeto żem mu urodziła sześć
synów: i dlatego nazwała imię jego Zabulon.

21 Po którym urodziła córkę imieniem Dynę.

22 Wspomniał też Pan na Rachelę, i wysłuchał ją, i otworzył
żywot jéj.

23 Która poczęła i porodziła syna, mówiąc: Odjął Bóg
zelżywość moję.

24 I nazwała imię jego Józeph, mówiąc: Niech mi przyda Pan syna
drugiego.

25 A gdy się urodził Józeph, rzekł Jakób do świekra swego:
Puść mię, abych się wrócił do ojczyzny i do ziemie mojéj.

26 Daj mi żony i dzieci moje, za którem ci służył, że pójdę:
ty wiesz posługę moję, którąm ci służył.

27 Rzekł mu Laban: Niechaj najdę łaskę przed obliczem twojem:
skutkiemem doznał tego, iż mi błogasławił Bóg dla ciebie:

28 Postanów zapłatę twoję, którąć dać mam.

29 A on odpowiedział: Ty wiesz, jakom ci służył: a jako wielka
była w rękach moich majętność twoja.

30 Małoś miał pierwéj, niżem przyszedł do ciebie: a teraz
stałeś się bogatym, i błogosławił ci Pan na przyjście moje.
Słuszna tedy rzecz jest, abych téż kiedy swój dom opatrzył.

31 I rzekł Laban: Cóż ci mam dać? A on rzekł: Nie chcę nic. ale
jeźli uczynisz, czego żądam, będę jeszcze pasł, i strzegł
bydła twego.

32 Obejdź wszystkie trzody swoje, a odłącz wszystkie owce pstre
nakrapianéj wełny: a cokolwiek płowego, blachowanego, i pstrego
będzie, tak między owcami jako i między kozami, będzie zapłata
moja.

33 I odpowie mi jutro sprawiedliwość moja, kiedy umowy czas
przyjdzie przed tobą: a wszystko, co nie będzie pstre, ani
blachowane, ani płowe, tak między owcami jako i kozami,
złodziejstwo mi zadadzą.

34 I rzekł Laban: Wdzięcznie przyjmuję, czego żądasz.

35 I odłączył onego dnia kozy i owce, i barany pstre i blachowane:
a wszystkę trzodę jednostajnéj barwy, to jest białej albo czarnej
wełny, oddał w ręce synom swoim.

36 I uczynił plac drogi na trzy dni, między sobą a między
zięciem, który pasł inne trzody jego.

37 Jakób tedy nabrawszy prętów topolowych zielonych, i
migdałowych, i jaworowych, obłupił je miejscami: i odarłszy
skórki, w tych, które odarte były, białość się pokazała: owe
zaś lepak, które całe były, zielone zostały, i tak tym sposobem
stała się barwa odmienna.

38 I nakładł ich do koryt, gdzie lano wodę, aby przyszedłszy pić
trzody, miały przed oczyma pręty, a patrząc na nie poczynały.

39 I stało się w onem zagrzaniu złączenia, że owce patrzały na
pręty i rodziły blachowane, i pstre, i różną farbą nakrapiane.

40 I rozdzielił stado Jakób, i położył pręty w koryta przed oczy
baranów: a wszystkie były białe i czarne Labanowe: insze zaś
wszystkie Jakóbowe, rozdzieliwszy między sobą trzody.

41 Gdy tedy pierwsze przypuszczenie do owiec bywało, kładł Jakób
pręty w koryta wód przed oczy baranów i owiec, aby zapatrzywszy
się na nie poczynały:

42 Ale kiedy póżne przypuszczanie było, i poczęcie poślednie, nie
kładł ich. I dostały się, które były póżne, Labanowi, a ranne
Jakóbowi.

43 I zbogacił się on człowiek niezmiernie i miał trzód wiele,
służebnic i sług, wielbłądów i osłów.

Rozdział XXXI.

Jakób najwięcéj aby usłuchał Pana, zebrał się do ojczyzny
kryjomko z żonami i z dziećmi: Rachel bogi ojcowe zaniosła, i
wywiodła ojca foremnie szukającego. Potem z Labanem Jakób
przymierze uczyniwszy, wrócił się do swego.

Potem gdy usłyszał słowa synów Labanowych, mówiących: Pobrał
Jakób wszystko, co miał ojciec nasz, a z jego majętności
zbogaciwszy się, stał się zacnym:

2 K temu obaczył twarz Labanową, że nie była przeciw niemu, jako
wczoraj i dziś trzeci dzień,

3 A najwięcéj, że mu Pan mówił: Wróć się do ziemie ojców
twoich, i do rodziny twojéj, a będę z tobą:

4 Posłał i wyzwał Rachelę i Lią na pole, gdzie pasł trzody,

5 I rzekł im: Widzę twarz ojca waszego, że nie jest przeciw mnie,
jako wczoraj i dziś trzeci dzień; lecz Bóg ojca mego był zemną:

6 I same wiecie, iżem ze wszystkich sił moich służył ojcu
waszemu.

7 Ale i ojciec wasz oszukał mię, i odmienił zapłatę moję po
dziesięćkroć: a przecie nie dopuścił mu Bóg, aby mi szkodził.

8 Jeźli kiedy rzekł: Pstre będą zapłatą twoją, wszystkie owce
rodziły pstre przypłodki: kiedy zaś przeciwnym obyczajem mówił:
Białe wszystkie weźmiesz za myto: wszystkie trzody rodziły białe.

9 I odjął Bóg wszystek dobytek ojca waszego, a dał mi.

10 Gdy bowiem czas poczynania owiec przyszedł, podniosłem oczy swe:
i widziałem przez sen wstępujące samce na samice pstre, i
blachowane, i rozmaitéj barwy.

11 I rzekł Anioł Boży we śnie do mnie: Jakóbie! A jam
odpowiedział: Owom ja.

12 Który rzekł: Podnieś oczy twoje, a obacz wszystkie samce
wstępujące na samice, pstre, blachowane, i nakrapiane; bom widział
wszystko, coć Laban uczynił.

13 Jamci jest Bóg Bethel, gdzieś namazał kamień, i ślubiłes mi
ślub. Teraz tedy wstań, a wynidź z téj ziemie, wracając się do
ziemie narodzenia twego.

14 I odpowiedziały Rachel i Lia: Izaż jeszcze mamy jaką cząstkę w
majętności i w dziedzictwie domu ojca naszego?

15 Izaż nas za obce nie poczytał, i przedał, i zjadł zapłatę
naszę?

16 Ale Bóg odjął majętności ojca naszego, i podał je nam i synom
naszym: a tak wszystko uczyń, coć Bóg przykazał.

17 Wstał tedy Jakób, a wsadziwszy dzieci i żony swe na wielbłądy,
poszedł.

18 I zabrał wszystkę majętność swoję, i trzody, i czego jedno w
Mezopotamii nabył, idąc do Izaaka, ojca swego, do ziemie
Chananejskiéj.

19 Na ten czas poszedł był Laban strzydz owce, a Rachel ukradła
bałwany ojca swego.

20 A Jakób nie chciał oznajmić świekrowi swemu, że uciekał.

21 A gdy poszedł tak sam, jako wszystko, do czego miał prawo, i
przeprawiwszy się przez rzekę, ciągnął ku górze Galaad,

22 Dano znać Labanowi dnia trzeciego, że uciekał Jakób.

23 Który wziąwszy bracią swoję, gonił go przez siedm dni: i
poścignął go na górze Galaad.

24 I widział we śnie Boga mówiącego do siebie: Strzeż, abyś nic
przykro nie mówił przeciw Jakóbowi.

25 I już był Jakób rozbił namiot na górze: i gdy go on dogonił z
bracią swą, na téjże górze Galaad rozbił namiot.

26 I rzekł do Jakóba: Czemuś tak uczynił, żeś krom wiedzenia
mego zabrał córki moje, jakoby mieczem poimane?

27 Przeczżeś bez wiadomości mojéj chciał uciec, ani dać mi
znać, żebym cię był odprowadził z weselem i z pieśniami, i z
bębny, i z cytrami?

28 Nie dopuściłeś, abym pocałował syny moje i córki: głupieś
uczynił: a teraz wprawdzie

29 Możeć ręka moja złem oddać: ale Bóg ojca waszego wczoraj mi
rzekł: Strzeż, abyś nie mówił przeciw Jakóbowi nic przykrego.

30 Niech tak będzie: chciałoć się jechać do swoich, i
pragnąłeś domu ojca twego: czemużeś pokradł bogi moje?

31 Odpowiedział Jakób: Żem odjechał bez wiadomości twojéj,
bałem się, byś mi mocą nie pobrał córek twoich.

32 A cóż mię w złodziejstwie pomawiasz: u kogokolwiek najdziesz
bogi twoje, niech zabit będzie przed bracią naszą. Szukaj,
cokolwiek twego u mnie najdziesz, to weźmij. To mówiąc, nie
wiedział, żeby Rachel ukradła bałwany.

33 Wszedłszy tedy Laban do namiotu Jakóba, i Lii, i obu służebnic,
nie nalazł. A gdy wchodził do namiotu Rachele,

34 Ona śpieszno bałwany skryła pod mierzwę wielbłądowę, i
siadła na niéj: a gdy wszystek namiot zmacał, a nic nie nalazł,

35 Rzekła mu: Niech się nie gniewa Pan mój, żeć przed tobą
powstać nie mogę; bo według obyczaju niewieściego teraz na mię
przypadło: i tak oszukana jest pilność szukającego.

36 A nadąwszy się Jakób z fukiem rzekł: Przez którą winę moję,
i który grzech mój, takieś się zapalił za mną:

37 I wymacałeś wszystek sprzęt mój? Cóżeś nalazł ze
wszystkiéj majętności domu twego? połóż tu przed bracią moją,
i przed bracią twoją, a niech rozsądzą między mną a tobą.

38 I przetóżem przez dwadzieścia lat był z tobą? owce twoje i
kozy były niepłodne, nie jadłem baranów trzody twojéj:

39 Anim ci porwanego od zwierza pokazował, jam wszystkę szkodę
nagradzał: cokolwiek kradzieżą ginęło, na mnieś ścigał.

40 Wednie i w nocy cierpiałem gorąco i zimno: i nie postawał sen na
oczach moich.

41 I takem ci przez dwadzieścia lat w domu twym służył:
czternaście za córki, a sześć za trzody twoje: Odmieniałeś téż
po dziesięćkroć zapłatę moję.

42 By był Bóg ojca mego Abrahama, a bojaźń Izaaka nie była przy
mnie, snadźbyś mię był teraz puścił nagiego: na utrapienie moje,
i na prace rąk moich wejrzał Bóg, i strofował cię wczoraj.

43 Odpowiedział mu Laban: Córki moje i synowie, i trzody twoje, i
wszystko to co widzisz, moje jest: Cóż mam czynić synom i wnukom
moim?

44 Pójdźże tedy, a uczyńmy przymierze, aby było na świadectwo
między mną a tobą.

45 Wziął tedy Jakób kamień, i postawił go na znak:

46 I rzekł braciéj swojéj: Nanoście kamienia: którzy nanosiwszy
uczynili kupę, i jedli na niéj:

47 Którą nazwał Laban kupą Świadka: a Jakób kupą Świadectwa,
obaj według własności języka swego.

48 I rzekł Laban: Kupa ta będzie świadkiem między mną a tobą
dzisiaj, i dlatego nazwano jest imię jéj Galaad, to jest, kupa
świadka.

49 Niechaj widzi i sądzi Pan między nami, gdy odejdziemy od siebie.

50 Jeźli będziesz trapił córki moje, i jeźli pójmiesz insze
żony nad nie: niemasz tu inszego świadka mowy naszéj oprócz Boga,
który obecnie patrzy.

51 I rzekł zasię do Jakóba: Oto kupa ta i kamień, którym
postawił miedzy mną a tobą,

52 Świadkiem będzie kupa ta, mówię, i kamień niech będzie na
świadectwo, jeźlibym albo ja przeszedł ją, idąc do ciebie, albo
ty przeszedłbyś ją, myśląc mi co złego.

53 Bóg Abrahamów, i Bóg Nachorów, niech rozsądzi między nami,
Bóg ojca ich. Przysiągł tedy Jakób przez bojaźń ojca swego
Izaaka.

54 I ofiarowawszy ofiary na górze, wezwał braciéj swéj, aby jedli
chleb. Którzy najadłszy się zostali tam.

55 A Laban w nocy wstawszy, pocałował syny i córki swe, i
błogosławił im: i wrócił się na miejsce swoje.

Rozdział XXXII.

Jakób Anioły ujrzawszy, posłał dary bratu Ezawowi: a za ten czas z
Aniołem się mocował, i tam błogosławieństwo i odmienienie
imienia dostał.

Jakób téż szedł zaczętą drogą: i potkali go Aniołowie Boży.

2 Które ujrzawszy, rzekł: Obóz to Boży: i nazwał imię miejsca
onego Mahanaim, to jest Obóz.

3 Posłał téż i posły przed sobą do Ezawa, brata swego, do ziemie
Seir, do krainy Edom.

4 I przykazał im mówiąc: Tak rzeczecie panu memu, Ezawowi: To mówi
brat twój Jakób: U Labana byłem gościem, i mieszkałem aż do
dzisiejszego dnia.

5 Mam woły, i osły, i owce, i sługi, i służebnice: i ślę teraz
poselstwo do pana mego, abych nalazł łaskę przed obliczem twojem.

6 I wrócili się posłowie do Jakóba, mówiąc: Przyszliśmy do
Ezawa, brata twego, a oto pośpiesza zabieżeć ci ze cztermi sty
mężów.

7 Zlękł się Jakób bardzo: i przestraszony rozdzielił lud, który
z nim był: także trzody, i owce, i woły, i wielbłądy na dwa
hufca,

8 Mówiąc: Jeźli przyjdzie Ezaw do jednego hufca, a porazi go, tedy
hufiec drugi, który zostanie, będzie zachowany.

9 I rzekł Jakób: Boże ojca mego Abrahama, i Boże ojca mego Izaaka:
Panie, któryś mi rzekł: Wróć się do ziemie twojéj, i na miejsce
narodzenia twego, a uczynięć dobrze:

10 Mniejszy jestem niż wszystkie zmiłowania twoje, i prawda twoja,
którąś wypełnił słudze twemu. O lasce mojéj przeszedłem ten
Jordan: a teraz ze dwiema hufcami się wracam.

11 Wyrwij mię z ręki brata mego Ezawa; boć się go bardzo boję: by
snadź przyszedłszy nie pobił matki z synami.

12 Tyś rzekł, żeś mi miał dobrze czynić, i rozmnożyć nasienie
moje jako piasek morski, który przez mnóstwo zliczon być nie może.

13 A gdy tam spał onéj nocy, oddzielił z tego co miał, dary
Ezawowi, bratu swemu.

14 Kóz dwieście, kozłów dwadzieścia, owiec dwieście, i baranów
dwadzieścia.

15 Wielbłądzic źrebnych ze źrebięty ich trzydzieści, krów
czterdzieści, i byków dwadzieścia, oślic dwadzieścia, i ośląt
ich dziesięć.

16 I posłał przez ręce sług swoich, każdą trzodę zosobna, i
rzekł sługom swoim: Idźcie przedemną, a niech będzie plac między
stadem i stadem.

17 I przykazał pierwszemu, mówiąc: Jeźli potkasz brata mego Ezawa,
a zapyta cię: Czyjeś ty? albo: Gdzie idziesz? albo: Czyje to, co
żeniesz?

18 Odpowiesz: sługi twego Jakóba, dary te posłał panu memu
Ezawowi: sam téż za nami idzie.

19 Także dał rozkazanie wtóremu i trzeciemu, i wszystkim, którzy
gnali stada, mówiąc: Temiż słowy mówcie do Ezawa, gdy go
znajdziecie:

20 I przydacie: Sam téż sługa twój Jakób idzie za nami; mówił
bowiem: Ubłagam go darami, które uprzedzają, a potem go ujrzę; owo
się zmiłuje nademną.

21 Uprzedziły tedy przed nim dary, a sam został onéj nocy w obozie.

22 A wstawszy wczas, wziął dwie żony swe, i tyleż służebnic z
jedenaścią synów, i przeprawił się przez bród Jabok.

23 I przeprowadziwszy wszystko, co do niego należało,

24 Został sam: a oto mąż biedził się z nim aż do zarania.

25 Który widząc, iż go nie mógł przemódz, dotknął się żyły
biodry jego, a natychmiast uschła.

26 I rzekł do niego: Puść mię; bo już wschodzi zorza.
Odpowiedział: Nie puszczę cię, aż mi błogosławisz.

27 I rzekł: Co za imię twoje? odpowiedział: Jakób.

28 A on rzekł: Żadną miarą nie będzie nazwane imię twoje Jakób,
ale Izrael; bo jeźliś przeciw Bogu był mocnym, daleko więcéj
przeciw ludziom przemożesz.

29 Spytał go Jakób: Powiedz mi, jakiem cię imieniem zowią?
Odpowiedział: Przecz się pytasz o imieniu mojem? I błogosławił mu
na onemże miejscu.

30 I nazwał Jakób imię onego miejsca Phanuel, mówiąc: Widziałem
Boga twarzą w twarz, a zbawiona jest dusza moja.

31 I wnet mu weszło słońce, skoro przeszedł Phanuel: a on chramał
na nogę.

32 Dla któréj przyczyny nie jadają żyły synowie Izrael, która
uschnęła w biedrze Jakóbowéj, aż do dnia dzisiejszego: iż się
dotknął żyły biodry jego i zmartwiała.

Rozdział XXXIII.

Jakóba Ezaw łaskawie przyjął, i ledwie się dał uprosić, by od
niego dary przyjął. Póty Ezaw do Seir, Jakób do Salem, kędy i
rolą kupił, i ołtarz Bogu wywiódł, rozeszli się.

A podniósłszy Jakób oczy swe, ujrzał Ezawa jadącego, a z nim
cztery sta mężów: i rozdzielił syny Lii, i Rachel, i obu
służebnic.

2 I postawił obie służebnice i dzieci ich na przodku: a Lią i syny
jéj na wtórem miejscu: Rachelę zaś i Józepha na ostatku.

3 A sam wprzód idąc pokłonił się aż do ziemie siedmkroć, aż
nadjechał brat jego.

4 Bieżąc tedy Ezaw przeciw bratu swemu, obłapił go: i ściskając
szyję jego, i całując płakał.

5 A podniósłszy oczy, ujrzał niewiasty i dzieci ich, i rzekł: A
ci, co zacz są? a jeźli do ciebie należą? Odpowiedział:
Drobiożdżek jest, który darował Bóg mnie, słudze twemu.

6 A przybliżywszy się służebnice i synowie ich, nakłonili się.

7 Przystąpiła téż Lia z dziećmi swemi: a gdy się takież
pokłonili, ostateczni, Józeph i Rachel pokłon uczynili.

8 I rzekł Ezaw: Cóż to za hufy, którem potkał? Odpowiedział:
Abych znalazł łaskę przed panem moim.

9 A on rzekł: Mam dosyć, bracie mój, miéj ty swoje.

10 I rzekł Jakób: Nie chciéj tak, proszę: ale jeźlim znalazł
łaskę w oczach twoich, przyjmij mały dar z ręku moich; bom tak
widział oblicze twoje, jakobym widział oblicze Boże. Bądż mi
litościw,

11 A przyjmij błogosławieństwo, którem ci przyniósł, i które mi
darował Bóg, dający wszystko. Ledwie za przymuszeniem braterskiem
przyjmując,

12 Rzekł: Jedźmy pospołu, a będę towarzyszem drogi twojéj.

13 I rzekł Jakób: Wiesz, panie mój, że drobiożdżek
młodziusienki, owce téż i krowy cielne mam z sobą: którym jeźli
gwałt uczynię w chodzeniu, odejdą mi jednego dnia wszystkie stada.

14 Niech wprzód jedzie pan mój przed sługą swoim: a ja pójdę z
lekka za nim w tropy jego, jako obaczę, że nadęży mój
drobiożdżek, aż przyjdę do pana mego do Seir.

15 Odpowiedział Ezaw: Proszę cię, niechaj wżdy z ludu, który jest
zemną, zostaną towarzysze drogi twojéj. A on rzekł: Nie potrzeba
tego: tylko mi tego trzeba, abym nalazł łaskę przed obliczem
twojem, panie mój.

16 Wrócił się tedy onego dnia Ezaw drogą, którą był
przyjechał, do Seir.

17 A Jakób przyszedł do Sochot: gdzie zbudowawszy dom, a rozbiwszy
namioty, nazwał imię miejsca onego Sochot, to jest Namioty.

18 I przyszedł do Salem, miasta Sychimczyków, które jest w ziemi
Chananejskiéj, potem jako się zwrócił z Mezopotamii Syryjskiéj, i
mieszkał przy miasteczku.

19 I kupił sztukę pola, na któréj był rozbił namioty, od synów
Hemora, ojca Sychemowego, za sto jagniąt.

20 I zbudowawszy tam ołtarz, wzywał na nim najmocniejszego Boga
Izraelowego. Rozdział XXXIV.

Dla gwałtu, który się Dynie stał, Sychimowie najprzód się
obrzezali: potem od synów Jakóbowych byli wygładzeni, i miasto
zburzono: dlaczego wżdan Jakób syny swe Symeona i Lewi pofukał.

I wyszła Dyna, córka Lii, aby oglądała niewiasty onéj krainy.

2 Którą ujrzawszy Sychem, syn Hemora Hewejskiego, książę onéj
ziemie, rozmiłował się jéj: i porwał, i spał z nią, gwałt
uczyniwszy pannie.

3 I spoiła się z nią dusza jego, a smutną ubłagał łagodnemi
słowy.

4 I szedłszy do Hemora, ojca swego, rzekł: Weźmij mi tę
dzieweczkę za żonę.

5 Co gdy usłyszał Jakób w niebytności synów, i około pasze
bydła zabawionych, milczał, aż się wrócili.

6 A gdy wyszedł Hemor, ojciec Sychemów, aby mówił z Jakóbem,

7 Oto synowie jego przychodzili z pola: i usłyszawszy, co się
stało, rozgniewali się bardzo, przeto że sprosną rzecz uczynił w
Izraelu, a zgwałciwszy córkę Jakóbowę, nieprzystojną rzecz
zbroił.

8 Mówił tedy Hemor do nich: Dusza Sychem, syna mego spoiła się z
córką waszą: dajcie mu ją za żonę.

9 A pójmujmy się z obu stron: córki wasze wydajcie za nas, a córki
nasze pójmujcie.

10 A mieszkajcie z nami. Ziemia w mocy waszéj jest, sprawujcie,
handlujcie, a osadzajcie ją.

11 Ale i Sychem rzekł do ojca i do braciéj jéj: Niech najdę
łaskę u was: a co jedno postanowicie, to dam.

12 Podwyżcie wiana, i darów żądajcie: dam, co zachcecie: tylko mi
dajcie dzieweczkę za żonę.

13 Odpowiedzieli synowie Jakóba, Sychemowi i ojcu jego na zdradzie,
rozjadłszy się o zgwałcenie siostry:

14 Nie możemy uczynić, czego żądacie, ani dać siostry naszéj
człowiekowi nieobrzezanemu: co się niegodzi, niesłuszna i obrzydła
rzecz u nas.

15 Ale tak się możem porównać: jeźli zechcecie być nam podobni,
a obrzeże się między wami każdy mężczyzna:

16 Tedy damy, i weźmiemy wzajem córki wasze i nasze: i będziemy
mieszkać z wami, i będziemy ludem jednym.

17 Lecz jeźli się obrzezać nie będziecie chcieli, weźmiemy
córkę naszę, i odejdziemy.

18 Podobało się podanie ich Hemorowi, i Sychemowi, synowi jego.

19 I nie odłożył młodzieniec, żeby nie miał zaraz uczynić, o co
proszono; miłował bowiem bardzo onę dzieweczkę, a sam był zacny
we wszystkim domu ojca swego.

20 I wszedłszy w bronę miejską mówili do ludu:

21 Mężowie ci spokojni są, a chcą mieszkać z nami: niech
handlują w ziemi, i niechaj ją sprawują: która będąc szeroka i
przestrona, sprawców potrzebuje: córki ich będziemy brać za żony,
a nasze im dawać będziemy.

22 Jedna rzecz jest, którą się nam odwłóczy, rzecz tak dobra:
jeźli obrzeżemy mężczyzny nasze, narodu obyczaju naśladując.

23 I majętność ich, i bydła, i co jedno mają, nasze będą: na to
tylko pozwólmy, a mieszkając spółem, jeden lud uczynimy.

24 I zezwolili wszyscy, obrzezawszy wszystkie mężczyzny.

25 Ali oto dnia trzeciego, gdy najcięższa boleść z ran bywa:
porwawszy dwaj synowie Jakobówi, Symeon i Lewi, bracia Dyny miecze,
weszli do miasta śmiele: i pobiwszy wszystkę mężczyznę,

26 Hemora i Sychema wespół zamordowali, wziąwszy z domu Sychema
Dynę, siostrę swoję.

27 A gdy oni wyszli, przypadli na pobite drudzy synowie Jakóbowi: i
splądrowali miasto na pomstę zgwałcenia.

28 Owce ich, i rogate bydła, i osły, i wszystko pustosząc, co w
domiech i na polach było.

29 Dziatki téż ich i żony w niewolą zabrali.

30 Co gdy zbroili śmiele. Jakób rzekł do Symeona i Lewi:
Zafrasowaliście mię, i przywiedliście mię w ohydę Chananejczykom
i Pherezejczykom, obywatelom téj ziemie. Nas nie wiele: oni
zgromadziwszy się porażą mię, i zginę ja, i dom mój.

31 A oni odpowiedzieli: Izali jako wszetecznice mieli źle używać
siostry naszéj? Rozdział XXXV.

Zakopawszy bałwany Jakób przy Sychem, za rozkazaniem Pańskiem
szedł do Bethel: tam Rachel przy porodzeniu Benjamina umarła: Ruben
z Balą spał: Liczba synów Jakóbowych: i Izaak przy synach umarł.

Tym czasem mówił Bóg do Jakóba: Wstań a wstąp do Bethel, i
mieszkaj tam, a uczyń ołtarz Bogu, któryć się ukazał, kiedyś
uciekał przed Ezawem, bratem twoim.

2 Jakób tedy zezwawszy dom wszystek swój, rzekł: Odrzućcie bogi
cudze, którzy w pośrodku was są, a oczyśćcie się, i odmieńcie
szaty wasze.

3 Wstańcie, a wstąpmy do Bethel, abyśmy tam uczynili ołtarz Bogu,
który mię wysłuchał w dzień utrapienia mego, i był mi
towarzyszem drogi mojéj.

4 Oddali mu tedy wszystkie bogi cudze, które mieli, i nausznice,
które na uszach ich były: a on wkopał je pod Terebintem, który
jest za miastem Sychem.

5 A gdy wyjechali, strach Boży napadł wszystkie okoliczne miasta,
że nie śmieli gonić odchodzących.

6 Przyszedł tedy Jakób do Luzy, która jest w ziemi Chananejskiéj,
przezwiskiem Bethel, sam i wszystek lud z nim.

7 I zbudował tam ołtarz, i nazwał imię onego miejsca, Dom Boży;
bo mu się tam Bóg był ukazał, gdy uciekał przed bratem swoim.

8 Tegoż czasu umarła Debora, mamka Rebeczyna, i pogrzebiona jest na
dole Bethel pod dębem: i nazwano imię onego miejsca, Dąb płaczu.

9 I ukazał się powtóre Bóg Jakóbowi, gdy się wrócił z
Mezopatamii Syryjskiéj, i błogosławił mu,

10 Mówiąc: Nie będziesz więcéj zwan Jakóbem: ale Izrael będzie
imię twoje. I nazwał go Izraelem,

11 I rzekł mu: Jam Bóg wszechmogący, rozradzaj się i mnóż się:
narody i ludzie narodów będą z ciebie, królowie z biódr twoich
wynidą:

12 I ziemię, którąm dał Abrahamowi i Izaakowi, dam tobie, i
nasieniu twemu po tobie.

13 I odszedł od niego.

14 A on postawił znak kamienny na miejscu, gdzie z nim Bóg mówił:
ofiarując na nim mokre ofiary, i lejąc oliwę,

15 I nazywając imię onego miejsca Bethel.

16 A odszedłszy ztamtąd, przyszedł czasu wiosny do ziemie, która
wiedzie do Ephraty: w któréj gdy się Rachel rodząc pracowała,

17 Dla trudności porodzenia, poczęła w niebezpieczeństwie być: i
rzekła jéj baba: Nie bój się; bo i tego syna będziesz miała.

18 A gdy wychodziła dusza jéj od boleści; i gdy już śmierć
nadchodziła, nazwała imię syna swego Benoni, to jest: syn boleści
mojéj: a ojciec nazwał go Benjamin, to jest syn prawice.

19 Umarła tedy Rachel, i pogrzebiona jest na drodze, która wiedzie
do Ephraty, ta jest Bethlehem.

20 I postawił Jakób znak na grobie jéj: tenci jest znak grobu
Rachel, aż do dnia dzisiejszego.

21 A wyszedłszy ztamtąd, rozbił namiot za Wieżą stada.

22 A gdy mieszkał w onéj krainie, poszedł Ruben i spał z Balą,
nałożnicą ojca swego: co jemu nie tajno było. A było synów
Jakóbowych dwanaście.

23 Synowie Lii: pierworodny Ruben, i Symeon, i Lewi, i Judas i
Isachar, i Zabulon.

24 Synowie Rachel: Józeph i Benjamin.

25 Synowie Bale, sługi Rachel: Dan, i Nephtali.

26 Synowie Zelphy, sługi Lii: Gad i Aser. Ci są synowie Jakóbowi,
którzy się mu urodzili w Mezopotamii Syryjskiéj.

27 Przyszedł téż do Izaaka, ojca swego do Mambre, miasta Arbee, to
jest Hebron: gdzie był gościem Abraham i Izaak.

28 I spełniło się dni Izaakowych sto ośmdziesiąt lat.

29 I starzawszy się umarł, i przyłożon jest do ludu swego stary i
dni pełen: i pogrzebli go Ezaw i Jakób, synowie jego. Rozdział
XXXVI.

Ezaw dla wielkiéj obfitości z żoną i z dziećmi odszedł od
Jakóba, brata swego. Ród téż wszystek Ezaw w książętach i w
królach opisuje.

A te są rodzaje Ezawowe, ten jest Edom.

2 Ezaw pojął żony z córek Chananejskich: Adę, córkę Elona
Hethejskiego, i Oolibamę, córkę Any, córki Sebeona Hewejskiego:

3 I Basemath, córkę Ismaelowę, siostrę Nabajathowę.

4 I urodziła Ada Eliphaza: a Basemath urodziła Rahuela.

5 Oolibama urodziła Jehus, i Ihelon, i Kore. Ci synowie Ezawowi,
którzy się urodzili w ziemi Chananejskiéj.

6 I wziął Ezaw żony swoje, i syny i córki, i wszystkie dusze domu
swego, i majętność, i bydło, i wszystko, co mógł mieć w ziemi
Chananejskiéj: i poszedł do inszéj krainy, i odszedł od brata
swego Jakóba.

7 Bo byli bardzo majętni, a mieszkać pospołu nie mogli: i nie
mogła ich znieść ziemia pielgrzymowania ich, dla mnóstwa trzód.

8 I mieszkał Ezaw na górze Seir, ten jest Edom.

9 A te są pokolenia Ezawa, ojca Edom na górze Seir,

10 I te imiona synów jego: Eliphaz, syn Ady, żony Ezaw: Rahuel zaś
syn Basemath, żony jego.

11 I byli synowie Eliphazowi: Theman, Omar, Sepho, i Gatham, i Cenez.

12 A Thamna była nałożnica Eliphaza, syna Ezaw: która mu urodziła
Amalecha. Ci są synowie Ady, żony Ezawowéj.

13 A synowie Rahuel: Nahath, i Zara, Samma, i Meza. To synowie
Basemath, żony Ezawowéj.

14 Ci téż byli synowie Oolibamy, córki Any, córki Sebeonowéj,
żony Ezawowéj, które mu urodziła: Jehus, i Ihelon, i Kore.

15 Te książęta synów Ezawowych: synowie Eliphaza, pierworodnego
Ezawowego: książę Theman, książę Omar, książę Sepho,
książę Kenez,

16 Książę Kore, książę Gatham, książę Amalech. Ci synowie
Eliphaz w ziemi Edomskiéj, i ciż synowie Ady.

17 Ci zaś synowie Rahuela, syna Ezawowego: książę Nahath,
książę Zara, książę Samma, książę Meza. A te książęta
Rahuela w ziemi Edomskiéj. Ci synowie Basemath, żony Ezawowéj.

18 Ci lepak synowie Oolibamy, żony Ezawowéj: książę Jehus,
książę Ihelon, książę Kore: te książęta Oolibamy, córki Any,
żony Ezawowéj.

19 Ci są synowie Ezawowi, i ci książęta ich: Ten jest Edom.

20 Ci zaś synowie Seir Horrejczyka, mieszkańcy w ziemi: Lotan, i
Sobal, i Sebeon, i Ana.

21 I Dyson, i Eser, i Dysan. Te książęta Horrejskie, synowie Seir w
ziemi Edom.

22 I byli synowie Lotan: Hory, i Heman. A siostra Lotanowa była
Thamna.

23 A ci synowie Sobalowi: Aluan, i Manahat, i Ebal, i Sepho, i Onam.

24 Ci zaś synowie Sebeon: Aja i Ana. Ten jest Ana, który wynalazł
cieplice na puszczy, gdy pasł osły Sebeona, ojca swego.

25 A miał syna Dysona, i córkę Oolibamę.

26 A ci synowie Dyson: Hamdan, i Eseban, i Jethram, i Charan.

27 Ci zaś synowie Eserowi: Balaan, i Zawan, i Akan.

28 A Dysan miał syny: Husa i Arama.

29 Te książęta Horrejczyków: książę Lotan, książę Sobal,
książę Sebeon, książę Ana,

30 Książę Dyson, książę Eser, książę Dysan: te książęta
Horrejczyków, którzy rozkazowali w ziemi Seir.

31 A królowie, którzy królowali w ziemi Edom, pierwéj, niźli
mieli króla synowie Israelscy, byli ci:

32 Bela, syn Beorów, a imię miasta jego Denaba.

33 A umarł Bela, i królował miasto niego Jobab, syn Zarego z Bosry.

34 A gdy umarł Jobab, królował miasto niego Husam z ziemie
Themanczyków.

35 Po tego téż śmierci, królował miasto niego Adad, syn Badadów,
który poraził Madyana w krainie Moab: a imię miasta jego Awith.

36 I gdy umarł Adad, królował miasto niego Semła z Masreki.

37 A po tego téż śmierci królował miasto niego Saul od rzeki
Rohoboth.

38 A gdy i ten umarł, nastąpił na królestwo Balanan, syn
Achoborów.

39 A po jego téż śmierci królował miasto niego Adar, a imię
miasta jego Phau: a żonę jego zwano Meetabel, córka Matred, córki
Mezaab.

40 Te tedy imiona książąt Ezaw według rodzajów i miejsc i imion
ich: książę Thamna, książę Alua, książę Jetheth,

41 Książę Oolibama, książę Ela, książę Phinon,

42 Książę Kenes, książę Theman, książę Mabsar.

43 Książę Magdyel, książę Hiram: te książęta Edomskie,
mieszkające w ziemi panowania swego. Ten jest Ezaw ojciec
Idumejczyków.

Rozdział XXXVII.

Józeph gdy swemi sny braty na się więcéj zruszył, ledwo że nie
zabit od nich: za radą Judy, przedan pierwéj Ismaelitom, od ojca
opłakany: w Egipcie zaprzedan potem Putyfarowi.

A Jakób mieszkał w ziemi Chananejskiéj, w któréj ojciec jego był
gościem.

2 A te są pokolenia jego: Józeph gdy miał szesnaście lat, pasł
trzodę z bracią swą, jeszcze pacholęciem: i był z synami Bale i
Zelphy, żon ojca swego: i oskarżył bracią swą przed ojcem o
grzech bardzo sprosny.

3 A Izrael miłował Józepha nad wszystkie syny swe, przeto, iż go
był w starości swéj urodził: i uczynił mu suknią wzorzystą.

4 I widząc bracia jego, że go miłował ojciec nade wszystkie syny:
nienawidzieli go, i nie mogli nic łaskawie z nim mówić.

5 Przydało się téż, iż sen, który widział, powiadał braciéj
swéj: co było przyczyną większéj nienawiści.

6 I rzekł do nich: Słuchajcie snu mego, którym widział.

7 Zdało mi się, żeśmy wiązali snopy na polu: a snop mój jakoby
powstał i stanął, a wasze snopy około stojące kłaniały się
snopowi memu.

8 Odpowiedzieli bracia jego: Izali królem naszym będziesz? albo
poddani będziemy państwu twemu? Ta tedy przyczyna snów i mów,
zazdrości i nienawiści żagwie przydawała.

9 Widział téż i drugi sen, który powiadając braciéj, mówił:
Widziałem przez sen, jakoby mi się słońce i księżyc i
jedenaście gwiazd kłaniało.

10 Co gdy ojcu swemu i braciéj swéj powiedział, złajał go ojciec
jego i rzekł: Cóż się rozumie przez ten sen, któryś widział?
Izali ja, i matka twoja, i bracia twoi kłaniać ci się będziemy do
ziemie?

11 Zajrzeli mu tedy bracia jego: a ojciec milcząc rzecz uważał.

12 A gdy bracia jego, pasąc bydło ojca swego, mieszkali w Sychem,

13 Rzekł do niego Izrael: Bracia twoi pasą owce w Sychimie: pójdź,
poślę cię do nich.

14 Który gdy odpowiedział: Gotówem, rzekł mu: Idź, a obacz,
jeźli się wszystko szczęśliwie powodzi braciéj twojéj i bydłu:
a daj mi znać, co się dzieje.

15 Posłany z doliny Hebron przyszedł do Sychem: i nadszedł go jeden
mąż błądzącego po polu, i spytał, czegoby szukał.

16 A on odpowiedział: Braciéj mojéj szukam: powiedz mi, kędy pasą
trzody.

17 I rzekł mu mąż: Odeszli z miejsca tego: a słyszałem je
mówiące: Pójdźmy do Dothain. Poszedł tedy Józeph za bracią
swoją, i nalazł je w Dothain.

18 Którzy ujrzawszy go zdaleka, niźli przyszedł do nich, myślili
go zabić.

19 I mówili do siebie: Onoć idzie widosen.

20 Pójdźcie, zabijmy go i wrzućmy do studnie staréj: i rzeczem:
Zły zwierz go pożarł: a tam się pokaże, co mu pomogą sny jego.

21 Co usłyszawszy Ruben, starał się wybawić go z rąk ich, i
mówił:

22 Nie zabijajcie dusze jego, ani wylewajcie krwie, ale wrzućcie go
do studnie téj, która jest na puszczy, a ręce wasze zachowajcie
niewinne: a to mówił, chcąc go wyrwać z ręku ich, i wrócić ojcu
swemu.

23 Wnet tedy skoro przyszedł do braciéj swéj, zewlekli go z onej
suknie długiéj i wzorzystéj:

24 I wpuścili go do studnie staréj, która nie miała wody.

25 A usiadłszy aby jedli chleb, ujrzeli Ismaelity podróżne, jadąc
z Galaad, i wielbłądy ich niosące korzenie, i resynę, i staktę do
Egiptu.

26 Rzekł tedy Judas do braciéj swéj: Cóż nam pomoże, jeźli
zabijemy brata naszego, i zatajemy krew jego?

27 Lepiéj że go przedamy Ismaelitom, a ręce nasze niech się nie
mażą; brat bowiem i ciało nasze jest: i przyzwolili bracia na mowy
jego.

28 A gdy mijali Madyanitowie kupcy, wyciągnąwszy go z studnie,
przedali go Ismaelitom za dwadzieścia śrebrników, którzy go
zawieźli do Egiptu.

29 I wróciwszy się Ruben do studnie, nie nalazł chłopięcia:

30 I rozdarłszy odzienie, idąc do braciéj swéj rzekł:
Chłopięcia nie widać, a ja dokąd pójdę?

31 I wzięli suknię jego, i we krwi koźlęcéj, które byli zabili,
omoczyli:

32 Posławszy, którzyby ją donieśli do ojca, i mówili: Tęśmy
naleźli: oglądaj, jeźli jest suknia syna twego, czy nie.

33 Którą poznawszy ojciec, rzekł: Suknia syna mego jest, zwierz
okrutny zjadł go, bestya pożarła Józepha.

34 I rozdarłszy szaty, oblókł się w włosienicę, płacząc syna
swego przez długi czas.

35 A gdy się zeszły wszystkie dzieci jego, aby ulżyli żalu
ojcowskiego, nie chciał przypuścić pocieszenia, ale rzekł:
Zstąpię do syna mego płacząc do piekła. A gdy on tak trwał w
żałobie,

36 Madyanitowie przedali Józepha w Egipcie Putypharowi, trzebieńcowi
Pharaona, hetmanowi żołnierstwa.

Rozdział XXXVIII.

Judas miał trzy syny z żoną Chananejską: Dwiema dał Thamar, a po
śmierci ich sam ją, nie wiedząc, poznał, i miał Fares i Zaram.

Tegóż czasu odszedłszy Judas od braciéj swéj, zstąpił do męża
Odollamitskiego na imię Hiram.

2 I ujrzał tam córkę człowieka Chananejskiego imieniem Sue: i
pojąwszy za żonę, wszedł do niéj.

3 Która poczęła i porodziła syna: i nazwał imię jego Her.

4 I zasię począwszy płód, narodzonego syna nazwała Onan.

5 Porodziła téż trzeciego, którego nazwała Sela: po którego
narodzeniu więcéj rodzić przestała.

6 A Judas dał żonę pierworodnemu swemu Her, imieniem Thamar.

7 A Her był pierworodny Judy, złośliwy przed oblicznością
Pańską: i od niego zabit jest.

8 Rzekł tedy Judas do Onana, syna swego: Wnidź do żony brata twego,
a złącz się z nią, abyś wzbudził nasienie bratu twemu.

9 On widząc, że się nie jemu synowie rodzić mieli, gdy wchodził
do żony brata swego, wypuszczał nasienie na ziemię, aby się dzieci
imieniem brata jego nie rodziły.

10 I z téj przyczyny zabił go Pan, że rzecz brzydliwą czynił.

11 I przetóż rzekł Judas Thamarze, niewiastce swojéj: Bądź
wdową w domu ojca twego, aż urośnie Sela, syn mój; bał się
bowiem, by i on nie umarł, jako bracia jego. Która poszła, i
mieszkała w domu ojca swego.

12 A gdy minęło wiele dni, umarła córka Suego, żona Judasowa:
który po żałobie wziąwszy pocieszenie, szedł do strzygących owce
swe, sam i Hiras, owcarz trzody, Odollamita, do Thamnas.

13 I powiedziano Thamarze, że świekier jéj idzie do Thamnas na
strzyżenie owiec.

14 Która złożywszy szaty wdowstwa, wzięła na się rąbek: a
odmieniwszy szaty, usiadła na rozstaniu drogi, która wiedzie do
Thamnas: dlatego, że już był dorosł Sela, a nie wzięła go za
męża.

15 Którą ujrzawszy Judas, mniemał, żeby była wszetecznica; bo
była nakryła twarz swoję, aby jéj nie poznano.

16 I wszedłszy do niéj, rzekł: Dopuść mi, abym miał sprawę z
tobą; bo nie wiedział, żeby jego niewiastka była.

17 Która gdy odpowiedziała: Co mi dasz, żebyś zażył obcowania
mego? Rzekł: Poślęć koziełka z trzód. A gdy zaś ona rzekła:
Dopuszczę, czego chcesz, jeźli mi dasz zastawę, aż przyślesz, co
obiecujesz:

18 Rzekł Judas: Co chcesz, żebym ci dał w zastawie? Odpowiedziała:
Pierścień twój, i manellę, i laskę, którą, w ręce trzymasz. Na
jedno tedy, że z ciebie niewiasta poczęła.

19 I powstawszy poszła: i złożywszy odzienie, które na sobie
miała, oblokła się w szaty wdowstwa.

20 I posłał Judas koziełka przez pasterza swego Odollamitę, aby
odebrał zastawę, którą był dał niewieście: który nie
nalazłszy jéj,

21 Pytał ludzi miejsca onego: Gdzie jest niewiasta, która siedziała
na rozstaniu? A gdy wszyscy odpowiedzieli, że nie była na tem
miejscu nierządnica:

22 Wrócił się do Judy i rzekł mu: Nie nalazłem jéj: lecz i
ludzie miejsca onego powiadali mi, że tam nigdy nie siedziała
wszetecznica.

23 Rzekł Judas: Niechże sobie ma: kłamstwa iście nam zadać nie
może: jam posłał koźlę, którem był obiecał, a tyś jéj nie
nalazł.

24 Alić po trzech miesiącach powiedziano Judzie, mówiąc:
Wystąpiła Thamar, niewiastka twoja, i zda się, że się żywot jéj
wzdyma. I rzekł Judas: Wywiedźcie ją, aby była spalona.

25 Którą gdy wiedziono na śmierć, posłała do świekra swego,
mówiąc: Z tego męża, którego te rzeczy są, jam poczęła:
poznaj, czyj to pierścień, i manella, i laska.

26 Który poznawszy swe dary, rzekł: Sprawiedliwsza nad mię, żem
jéj nie dał Seli, synowi memu. Wszakóż więcéj jéj nie uznał.

27 A gdy przychodził czas porodzenia, ukazały się bliźnięta w
żywocie: a w samem wychodzeniu dziatek, jeden wyścibił rękę, na
któréj baba uwiązała nić czerwoną, mówiąc:

28 Ten najprzód wynidzie.

29 Ale gdy on zaś wciągnął rękę, wyszedł drugi: i rzekła
niewiasta: Czemu przerwana jest dla ciebie przegroda? i z téj
przyczyny nazwano imię jego Phares.

30 Potem wyszedł brat jego, na którego ręce była nić czerwona:
którego nazwała Zarą.

Rozdział XXXIX.

Gdy się Józephowi na wszem szczęśliwie wodziło, pani gdy go
pożyć na nierząd nie mogła, oskarżyła go przed panem: a on do
ciemnice go wrzucił, wszakże i tam Pan Bóg go nie opuścił.

Józeph tedy był zawiedzion do Egiptu: i kupił go Putyphar,
trzebieniec Pharaonów, hetman wojska, mąż Egiptyanin z ręku
Ismaelitów, od których był przywiedziony.

2 I był Pan z nim, i był mężem we wszystkiem szczęśliwie
postępując: i mieszkał w domu pana swego.

3 Który bardzo dobrze wiedział, że Pan jest z nim, a iż wszystko
co czynił, on szczęścił w ręku jego.

4 I nalazł Józeph łaskę przed panem swoim, i służył mu: od
którego będąc przełożonym nad wszystkiem, rządził dom sobie
zwierzony i wszystko, co mu było zlecono.

5 I błogosławił Pan domowi Egiptyanina dla Józepha: i rozmnożył
tak w domu, jako i na polu, wszystkę majętność jego.

6 I nioczem inszem nie wiedział, jedno o chlebie, którego pożywał.
A Józeph był pięknéj twarzy, i wdzięczny na wejrzeniu.

7 Po wielu tedy dni, obróciła pani jego oczy swe na Józepha, i
rzekła: Śpij zemną.

8 Który żadnym sposobem nie chcąc zezwolić na zły uczynek, rzekł
do niéj: Oto pan mój, dawszy mi w moc wszystko, nie wie, co ma w
domu swoim.

9 I niemasz żadnéj rzeczy, któraby nie była w mocy mojéj: albo
czegoby mi nie poruczył, prócz ciebie, któraś jest żoną jego:
jakóż tedy mogę tę złość uczynić, i zgrzeszyć przeciw Bogu
memu?

10 Takiemić słowy na każdy dzień, i niewiasta przykrzyła się
młodzieńcowi: i on się zbraniał cudzołóztwa.

11 I przydało się dnia jednego, że Józeph wszedł do domu, i
sprawował coś bez pomocników:

12 A ona uchwyciwszy kraj szaty jego, rzekła: Śpij zemną. Który
zostawiwszy w ręce jéj płaszcz, uciekł, i wyszedł precz.

13 A gdy ujrzała niewiasta szatę w rękach swoich, a iż była
wzgardzona,

14 Zawołała do siebie ludzi domu swego, i rzekła do nich: Oto
wprowadził męża Hebrejczyka, aby nas naigrawał: wszedł do mnie,
aby leżał zemną: a gdym ja zakrzyknęła,

15 I usłyszał głos mój: zostawił płaszcz, którym trzymała, i
uciekł precz.

16 Na znak tedy wiary, płaszcz zatrzymany ukazała mężowi, gdy się
wrócił do domu,

17 I rzekła: Wszedł do mnie niewolnik Hebrejczyk, któregoś
przywiódł, aby mię naigrawał.

18 A gdy usłyszał, żem wołała, zostawił płaszcz, którym
trzymała, i uciekł precz.

19 To usłyszawszy Pan, a nazbyt prędko wierząc słowom żony,
rozgniewał się bardzo.

20 I dał Józepha do ciemnice, gdzie więźniów królewskich
strzeżono, i był tam w zamknieniu.

21 Pan jednak był z Józephem, i zmiłowawszy się nad nim, dał mu
łaskę przed oblicznością przełożonego nad ciemnicą:

22 Który podał w rękę jego wszystkie więźnie, którzy byli w
ciemnicy: a cokolwiek się działo, pod nim było.

23 I nie wiedział nioczem, zwierzywszy jemu wszystkiego; Pan bowiem
był z nim, i szczęścił wszystkie sprawy jego.

Rozdział XL.

Józeph dwiema urzędnikom Pharaonowym sny wykłada prawdziwie: tak
iż się wszystko potem wypełniło.

Co gdy się tak stało, trafiło się, że przewinili dwa trzebieńcy,
podczaszy króla Egipskiego, i piekarz panu swemu.

2 I rozgniewawszy się na nie Pharaon; (bo jeden był przełożony
piwniczych, a drugi nad piekarzmi):

3 Dał je do ciemnice hetmana żołnierzów, w któréj był
więźniem i Józeph.

4 Ale stróż ciemnice poruczył je Józephowi, który im téż
służył: wyszło nieco czasu, a oni pod strażą byli.

5 I mieli obadwaj sen nocy jednéj według wykłada im przystojnego:

6 Do których gdy wszedł Józeph rano, i ujrzał je smutne,

7 Zapytał ich mówiąc: Czemu smutniejsza jest dziś nad zwyczaj
twarz wasza?

8 Którzy odpowiedzieli: Widzieliśmy sen, a niemasz, ktoby nam
wyłożył. I rzekł do nich Józeph: Izali nie Boży jest wykład?
powiedźcie mi, coście widzieli.

9 Powiedział pierwszy, przełożony piwniczych, sen swój: Widziałem
przed sobą winny szczep,

10 Na którym były trzy gałąski, znienagła wyrastając w pąkowie,
a po kwieciu jagody dostawające:

11 I kubek Pharaonów w ręcę mojéj: wziąłem tedy jagody i
wycisnąłem w kubek, którym trzymał, i podałem kubek Pharaonowi.

12 Odpowiedział Józeph: Ten jest snu wykład: Trzy gałąski są
jeszcze trzy dni:

13 Po których wspomni Pharao na posługi twoje, i przywróci cię ku
pierwszemu stanowi: i podasz mu kubek według urzędu twego, jakoś
przedtem zwykł był czynić.

14 Tylko pamiętaj na mię, gdy się będziesz miał dobrze, a uczyń
zemną miłosierdzie, abyś namienił Pharaonowi, iżby mię wywiódł
z téj ciemnice;

15 Bo kradzieżą wzięto mię z ziemie Hebrejskiéj, a tu mię do
tego dołu niewinnie wsadzono.

16 Widząc przełożony nad piekarzmi, iż mądrze sen wyłożył,
rzekł: Jam téż widział sen: żem trzy kosze mąki miał na głowie
mojéj:

17 A w jednym koszu, który był najwyższy, niósłem wszelakie
potrawy, które przemysłem piekarskim czynione bywają, a ptacy jedli
z niego.

18 Odpowiedział Józeph: Ten jest wykład snu: Trzy kosze, trzy dni
jeszcze są:

19 Po których weźmie Pharao gardło twoje, i zawiesi cię na
krzyżu, a ptacy będą obierać ciało twoje.

20 Dzień trzeci potem był narodzenia Pharaonowego: który uczyniwszy
wielką ucztę sługom swoim, wspomniał przy dobréj myśli na
przełożonego piwniczych, i na starszego nad piekarzmi.

21 I przywrócił jednego na miejsce swe, aby mu kubek podawał:

22 A drugiego obiesił na szubienicy, aby się prawda wykładacza
ziściła.

23 A przecie za szczęsnem powodzeniem przełożony piwniczych
przepomniał wykładacza swego.

Rozdział XLI.

Józeph Pharaonowi sny o wolech i kłosiech wyłożył: a potem
sprawcą, po królu pierwszym w Egipcie został, y dwu synów z
żoną, przed głodem miał.

Po dwu lat widział Pharao sen: Zdało mu się, że stał nad rzeką,

2 Z któréj wychodziło siedm krów pięknych i bardzo tłustych: i
pasły się na miejscach mokrych.

3 Drugie téż siedm wynarzały się z rzeki, szpetne i chude: i
pasły się na samym brzegu rzeki na miejscach zielonych:

4 I pożarły one, których dziwna piękność i tłustość ciała
była. Ocuciwszy się Pharaon,

5 Znowu zasnął, i widział drugi sen: siedm kłosów wychodziło z
jednego źdźbła pełnych i cudnych:

6 Drugich téż także wiele kłosów szczupłych i zwarzeniem
zarażonych wyrastało,

7 Pożerające wszystkę cudność pierwszych. Ocuciwszy się Pharao
ze snu,

8 I rano strachem zdjęty posłał do wszystkich wieszczków Egiptu, i
wszystkich mędrców; i przyzwanym powiedział sen: a nie było, ktoby
wyłożył.

9 Tam dopiero wspomniawszy przełożony nad piwniczymi, rzekł:
Wyznawam grzech swój:

10 Rozgniewany król na sługi swe, mnie i przełożonego nad
piekarzmi, kazał wrzucić do ciemnice hetmana żołnierzów:

11 Gdzie jednéj nocy obadwaj widzieliśmy sen oznajmiający przyszłe
rzeczy.

12 Był tam młodzieniec Hebrejczyk, tegóż hetmana nad żołnierzmi
służebnik: któremu sny powiedziawszy,

13 Usłyszeliśmy, cokolwiek potem skutek rzeczy pokazał; bom ja
przywrócon jest na urząd mój: a onego na krzyżu zawieszono.

14 Natychmiast na rozkazanie królewskie, wywiedzionego z ciemnice
Józepha ostrzyżono: a odmieniwszy szatę stawili przed nim.

15 Któremu on rzekł: Miałem sny, a niemasz, ktoby wyłożył:
które słyszałem, że ty bardzo mądrze wykładasz.

16 Odpowiedział Józeph: Bezemnie Bóg opowie rzeczy szczęśliwe
Pharaonowi.

17 Powiedział tedy Pharao, co widział: Zdało mi się, żem stał na
brzegu rzeki.

18 A siedm krów z rzeki występowało, bardzo piękne i tłustego
ciała, które na paszéj ługowiska trawę jadły.

19 Ali po tych wyszły drugie siedm krów, tak szpetne i chude, żem
nigdy takich w ziemi Egipskiéj nie widział:

20 Które zjadłszy i strawiwszy pierwsze,

21 Żadnego znaku sytości nie dały: ale takowąż chudością i
szpetnością gnuśniały. Ocknąwszy się znowu, twardo zasnąwszy,

22 Widziałem sen: siedm kłosów wyrastało ze źdźbła jednego,
pełnych i bardzo pięknych:

23 A po nich drugie siedm cienkich i zwarzeniem zarażonych ze
źdźbła wychodziło:

24 Które pierwszych piękność pożarły. Powiedziałem sen
wieszczkom: ale niemasz żadnego, coby wyłożył.

25 Odpowiedział Józeph: Sen królewski jeden jest: co Bóg ma
uczynić, oznajmił Pharaonowi.

26 Siedm krów pięknych i siedm kłosów pełnych, siedm lat są
żyznych: i jedno znaczenie snu zamykają.

27 Siedm téż krów chudych a szpetnych, które wyszły po nich, i
siedm kłosów cienkich i wiatrem warzącym zarażonych, są siedm lat
głodu przyszłego.

28 Które się tym porządkiem wypełnią.

29 Oto przyjdą siedm lat żyzności wielkiéj po wszystkiéj ziemi
Egipskiéj:

30 Po których nastąpią drugie siedm lat takiego nieurodzaju, że
się zapomni wszystka obfitość przeszła; głód bowiem popsuje
wszystkę ziemię,

31 A wielkość obfitości wygubi wielkość niedostatku.

32 A żeś powtóre widział sen ku téjże rzeczy należący: znak
jest pewności, że się stanie mowa Boża, i prędko się wypełni.

33 Teraz tedy niech opatrzy król męża mądrego i dowcipnego, a
niech go przełoży nad ziemią Egipską:

34 Który niech postanowi urzędniki po wszystkich krainach: a piątą
część urodzaju przez siedm lat żyznych,

35 Które już teraz przyjdą, niech zbiera do gumien: a wszystko
zboże pod mocą Pharaonową niech sypane i chowane będzie po
mieściech.

36 A niech się nagotuje na siedm lat przyszłego głodu, który ma
ucisnąć Egipt, a niech nie ginie ziemia od niedostatku.

37 Podobała się rada Pharaonowi, i wszystkim sługom jego.

38 I mówił do nich: Izali możemy naléść takowego męża,
któryby ducha Bożego pełen był?

39 I rzekł do Józepha: Ponieważ ci Bóg ukazał to wszystko, coś
mówił: izali mędrszego i podobnego tobie naleść będę mógł?

40 Ty będziesz nad domem moim, a na rozkazanie ust twoich wszystek
lud posłuszen będzie: samą tylko stolicą królewską przodkować
ci będę.

41 I rzekł jeszcze Pharaon do Józepha: Oto postawiłem cię nade
wszystką ziemią Egipską.

42 I zdjął pierścień z ręki swéj, i dał go na rękę jego: i
ubrał go w szatę bisiorową, i włożył łańcuch złoty na szyję
jego.

43 I kazał mu wsięść na swój wtóry wóz, a woźny wołał, aby
się wszyscy przed nim kłaniali, i wiedzieli, że był przełożonym
nade wszystką ziemią Egipską.

44 I rzekł jeszcze król do Józepha: Jam jest Pharaon, bez twego
rozkazania nie podniesie żaden ręki albo nogi we wszystkiéj ziemi
Egipskiéj.

45 I odmienił imię jego, i nazwał go językiem Egipskim,
Zbawicielem świata: i dał mu za żonę Aseneth, córkę Putyphara,
kapłana Heliopolskiego. Wyjechał tedy Józeph na ziemię Egipską:

46 (A trzydzieści mu lat było, gdy stanął przed oblicznością
króla Pharaona) i objechał wszystkie krainy Egipskie.

47 I przyszedł urodzaj siedmi lat: a zboże w snopy powiązane,
zwieziono do gumien Egipskich.

48 Wszystka téż obfitość zbóż po wszystkich mieściech sypana
była.

49 I był taki dostatek pszenice, że się piaskowi morskiemu
równała, a obfitość miarę przesiągała.

50 I urodzili się Józephowi dwaj synowie przedtem, niż głód
zaszedł: które mu urodziła Aseneth, córka Putyphara, kapłana
Heliopolskiego.

51 I nazwał imię pierworodnego Manasses, mówiąc: Zapomnieć mi
dał Bóg trudności moich, i domu ojca mego.

52 A imię wtórego nazwał Ephraim, mówiąc: Dał mi Bóg uróść w
ziemi ubóztwa mego.

53 Gdy tedy minęło siedm lat żyzności, które były w Egipcie,

54 Poczęły przychodzić siedm lat niedostatku, które był
przepowiedział Józeph: i po wszystkim świecie głód przemógł: a
we wszystkiéj ziemi Egipskiéj był chleb.

55 Któréj gdy głód dokuczał, wołał lud do Pharaona, żywności
prosząc. Który im odpowiedział: Idźcie do Józepha, a cokolwiek on
wam rzecze, czyńcie.

56 A głód brał moc co dzień po wszystkiéj ziemi, i otworzył
Józeph wszystkie gumna, i przedawał Egiptyanom; bo i onych głód
był ucisnął.

57 I wszystkie Prowincye przyjeżdżały do Egiptu, aby kupowały
żywność, a nędze niedostatku ulżyły.

Rozdział XLII.

Józephowi bracia pierwszy raz po zboże do Egiptu przyjechali,
niełaskawie przyjęci, więźniami byli: na koniec Symeona w
więzieniu ostawiwszy, z pieniądzmi, i ze zbożem do domu swego
przyszli.

A usłyszawszy Jakób, że żywność przedawano w Egipcie, rzekł
synom swoim: Czemu niedbacie?

2 Słyszałem, że pszenicę przedają w Egipcie: jedźcie, a nakupcie
nam potrzeb, abyśmy żyć mogli, a nie niszczeli niedostatkiem.

3 Jechawszy tedy dziesięć braciéj Józephowych, aby kupili zboża w
Egipcie:

4 A Benjamina zatrzymał doma Jakób: który był rzekł braciéj
jego, by snadź na drodze nie ucierpiał co złego,

5 Wjechali do ziemie Egipskiéj z drugimi, którzy jechali kupować: a
głód był w ziemi Chananejskiéj.

6 A Józeph był książęciem w ziemi Egipskiéj, i podług woli jego
ludziom przedawano zboże. A gdy mu się pokłonili bracia jego,

7 I poznał je: jakoby do obcych przysroższem mówił, pytając ich:
Zkądeście przyszli? Którzy odpowiedzieli: Z ziemie Chananejskiéj,
żebyśmy kupili potrzeb ku żywności.

8 A wszakże sam bracią poznawszy, od nich nie był poznany.

9 A wspomniawszy na sny, które kiedyś widział, rzekł do nich:
Szpiegowieście: przyszliście wypatrować słabsze miejsca ziemie.

10 Którzy rzekli: Nie tak jest, Panie, ale słudzy twoi przyszli, aby
kupili żywności.

11 Wszyscyśmy synowie męża jednego: spokojniśmy przyszli, a nic
złego słudzy twoi nie myślą.

12 Którym on odpowiedział: Inaczéj jest: przyszliście
przypatrować się nieobronnym miejscom téj ziemie.

13 A oni rzekli: Dwanaście słudzy twoi bracia jesteśmy, synowie
męża jednego w ziemi Chananejskiéj: najmłodszy przy ojcu jest, a
drugiego już niemasz.

14 Toć jest, prawi, com rzekł: szpiegowieście wy.

15 Już was teraz doświadczę przez Pharaonowe zdrowie: nie
wynidziecie ztąd, aż przyjdzie brat wasz najmniejszy.

16 Poślijcie z was jednego, a niech go przywiedzie: a wy będziecie w
więzieniu, aż będzie doświadczono, coście rzekli, jeźli prawda
jest albo fałsz; bo inaczéj przez zdrowie Pharaonowe szpiegowie
jesteście.

17 I dał je pod straż do trzech dni.

18 A dnia trzeciego wywiedzionym z ciemnice rzekł: Uczyńcie, com
powiedział, a żyć będziecie; bo się Boga boję.

19 Jeźliście spokojni, brat wasz jeden niech będzie związan w
ciemnicy: a wy jedźcie, a wieźcie zboże, któreście kupili do
domów waszych:

20 A brata waszego młodszego do mnie przywiedźcie, abym mów waszych
doświadczyć mógł, a żebyście nie pomarli. Uczynili jako był
rzekł,

21 I mówili jeden do drugiego: Słusznie to cierpiemy; bośmy
zgrzeszyli przeciw bratu naszemu, widząc utrapienie dusze jego, gdy
się nam modlił, a nie wysłuchaliśmy: dlategóż przyszedł na nas
ten kłopot.

22 Z których jeden, Ruben, rzekł: Azam wam nie mówił: Nie
grzeszcie przeciw dziecięciu? a nie słuchaliście mię: otóż krwie
jego dochodzą.

23 A nie wiedzieli, żeby rozumiał Józeph, przetóż iż przez
tłumacza mówił do nich.

24 I odwrócił się trochę i płakał: a wróciwszy się mówił do
nich.

25 I wziąwszy Symeona, i związawszy przy nich, kazał sługom, aby
napełnili wory ich pszenicą: a iżby odłożyli pieniądze każdego
w workach ich, dawszy nadto strawy na drogę: którzy tak uczynili.

26 A oni niosąc zboże na osłach swoich pojechali.

27 A jeden otworzywszy wór, aby dał jeść bydlęciu w gospodzie,
ujrzawszy pieniądze na wierzchu worka,

28 Rzekł braciéj swéj: Wrócono mi pieniądze, owo je mam w worze.
I zdumiawszy się i zatrwożywszy, jeden z drugim mówił: Cóż to
jest, co nam Bóg uczynił.

29 I przyjechali do Jakóba, ojca swego, do ziemie Chananejskiéj, i
powiedzieli mu wszystko, co się im przydało, mówiąc:

30 Mówił do nas Pan ziemie srogo, i miał nas za szpiegi krainy.

31 Któremuśmy odpowiedzieli: spokojni jesteśmy, ani żadnéj zdrady
myślimy.

32 Dwanaście braciéj nas, z jednego ojca urodzeni jesteśmy: jednego
już niemasz, najmłodszy przy ojcu naszym jest w ziemi
Chananejskiéj.

33 Który nam rzekł: Tak doznam, iżeście spokojni: Brata waszego
jednego zostawcie u mnie, a żywności domom waszym potrzebnéj
nabierzcie i jedźcie:

34 A brata waszego najmłodszego przywiedźcie do mnie, abych
wiedział, żeście nie szpiegowie: i tego, który jest w więzieniu,
żebyście zaś wziąć mogli: a napotem, żebyście mieli wolność
kupowania co chcecie,

35 To powiedziawszy, gdy zboże wysypowali, nalazł każdy na wierzchu
worów zawiązane pieniądze: a gdy się wszyscy polękali,

36 Rzekł ojciec Jakób: Sprawiliście, żem bez dzieci: Józepha już
niemasz, Symeona trzymają w więzieniu, a Benjamina weźmiecie: na
mię się to wszystko złe obaliło.

37 Któremu odpowiedział Ruben: Dwu synów moich zabij, jeźlić go
zaś nie przywiodę: daj go do ręki mojéj, ja go tobie wrócę.

38 Ale on rzekł: Nie pójdzie syn mój z wami: brat jego umarł, a
ten sam został: jeźli mu się co przeciwnego przyda w ziemi, do
któréj się bierzecie, tedy doprowadzicie szędziwość moję z
żałością do piekła.

Rozdział XLIII.

Zaledwie bracia wszyscy Józephowi otrzymali u ojca, że z nimi
Benjamina posłał: którzy z dary przyjechawszy, i Symeona wybawili,
i z Józephem godowali.

Tym czasem głód wszystkę ziemię bardzo ściskał.

2 A gdy strawili żywność, którą byli przywiedli z Egiptu, rzekł
Jakób do synów swoich: Wróćcie się, a nakupcie nam trochę
żywności.

3 Odpowiedział Judas: Wypowiedział nam mąż on, oświadczając się
pod przysięgą mówiąc: Nie ujrzycie oblicza mego, jeźli brata
waszego najmłodszego nie przywiedziecie z sobą.

4 Jeźli tedy chcesz go posłać z nami, pojedziemy społem, i
nakupiemyć potrzeb.

5 Ale jeźli nie chcesz, nie pojedziemy; mąż bowiem, jakośmy nieraz
rzekli, wypowiedział nam mówiąc: Nie ujrzycie oblicza mego bez
brata waszego najmłodszego.

6 Rzekł im Izrael: na mojęście to nędzę uczynili, żeście mu
powiedzieli, iż i innego macie brata.

7 A oni odpowiedzieli: Pytał nas on człowiek porządnie o rodzie
naszym: jeźli ojciec żyw, jeźli mamy brata: a myśmy odpowiedzieli
jemu porządkiem wedle tego, o co pytał: Izaliśmy mogli wiedzieć,
że miał rzec: Przywiedźcie brata waszego z sobą?

8 Judas téż rzekł ojcu swemu: Poślij dziecię zemną, żebychmy
pojechali a żyć mogli: byśmy nie pomarli, my i dziatki nasze.

9 Ja biorę dziecię, z ręki mojéj dochodź go: jeźlić go nie
przywiodę a nie wrócę tobie, będę winien grzechu przeciw tobie na
wszelki czas.

10 By była nie przeszkodziła odwłoka, jużbyśmy byli drugi raz
przyjechali.

11 Izrael tedy ojciec ich rzekł do nich: Jeźliż tak potrzeba
niesie, uczyńcież co chcecie: nabierzcie co lepszych pożytków
ziemie w naczynia wasze, i donieście mężowi dary: trochę resyny, i
miodu, i storaku, stakty, i terebintu, i migdałów.

12 Pieniądze téż dwoje nieście z sobą: i one któreście naleźli
w workach, odnieście, by się snadź omyłką nie stało:

13 Ale i brata waszego weźmijcie, a jedźcie do męża.

14 A Bóg mój wszechmocny niechaj go wam uczyni łaskawym: i niech
odeśle z wami brata waszego, którego trzyma: i tego Benjamina: a ja
jako osierociały bez dziatek będę.

15 Wzięli tedy mężowie dary i dwoje pieniądze i Benjamina: i
jechali do Egiptu, i stanęli przed Józephem.

16 Które on ujrzawszy, i Benjamina z nimi, rozkazał szafarzowi domu
swego, mówiąc: Wprowadź męże w dom, a nabij bydła, i nagotuj
ucztę; bo zemną będą jeść w południe.

17 Uczynił on, jako mu rozkazano, i wwiódł męże do domu.

18 I tam zlękłszy się, rzekli jeden do drugiego: Dla pieniędzy,
któreśmy z pierwu odnieśli w worzech naszych, wwiedziono nas: aby
potwarz na nas zwalił, i gwałtem podbił w niewolą i nas i osły
nasze.

19 Przetóż jeszcze we drzwiach przystąpiwszy do szafarza domowego,

20 Rzekli: Prosimy cię, panie, abyś nas wysłuchał: Już przedtem
przyjechaliśmy kupować żywności:

21 Których nakupiwszy, gdyśmy przyjechali do gospody, otworzyliśmy
wory nasze i naleźliśmy pieniądze na wierzchu worów, któreśmy
teraz pod tąż wagą odnieśli.

22 Lecz i drugie śrebro przynieśliśmy, abyśmy nakupili co nam
potrzeba: niemasz w sumnieniu naszem, ktoby je włożył do worków
naszych.

23 A on odpowiedział: Pokój z wami, nie bójcie się: Bóg wasz, i
Bóg ojca waszego dał wam skarby do worów waszych; bo pieniądze,
któreście mi dali, dobre ja u siebie mam. I wywiódł do nich
Symeona.

24 A wwiódłszy je w dom przyniósł wody, i umyli nogi swe: dał
téż i osłom ich obrok.

25 A oni gotowali dary, aż przyszedł Józeph w południe; słyszeli
bowiem, że tam chleba pożywać mieli.

26 Wszedł tedy Józeph do domu swego, i ofiarowali mu dary,
trzymając w rękach swoich: i pokłonili się mu aż do ziemie.

27 A on łaskawie je pozdrowiwszy, pytał ich, mówiąc: Zdrówże
jest ojciec wasz stary, o którymeście mi powiadali? żyw jeszcze?

28 Którzy odpowiedzieli: Zdrów jest sługa twój, ojciec nasz:
jeszcze żyw. I schyliwszy się, pokłonili się mu.

29 Tedy podniósłszy Józeph oczy, ujrzał Benjamina, brata swego
rodzonego, i rzekł: Ten jest brat wasz maluczki, o którymeście mi
powiadali? I znowu: Bóg ci, pry, bądź miłościw synu miły.

30 I pokwapił się; bo się wzruszyły były wnętrzności jego nad
bratem swym, i łzy się mu rzucały: i wszedłszy do komory płakał.

31 I zasię umywszy twarz wyszedł, i wstrzymał się, i rzekł:
Kładźcie chleb.

32 Który położywszy, osobno Józephowi, a osobno braciéj,
Egiptyanom téż, którzy pospołu jedli, osobno; (nie godzi się
bowiem Egiptyanom jadać z Hebrejczyki, i mają za nieczystą takową
biesiadę).

33 Siedli przed nim, pierworodny według pierworodzieństwa swego, a
najmłodszy według lat swoich: i dziwowali się bardzo,

34 Wziąwszy części, które od niego brali: a większa część
dostała się Benjaminowi, tak iż piącią części przechodziła. I
pili, i popili się z nim.

Rozdział XLIV.

Józeph kubek kazawszy w wór Benjaminów skryć, braty hamuje, trapi,
frasuje. Judas się za Benjamina w niewolą ofiaruje.

A Józeph rozkazał szafarzowi domu swego, mówiąc: Napełnij wory
ich zbożem, ile wziąć mogą: a włóż każdego pieniądze na
wierzchu woru jego.

2 A kubek mój śrebrny i pieniądze, które dał za pszenicę,
włóż na wierzch woru młodszego. I stało się tak.

3 A gdy było rano, puszczono je z osły ich.

4 I już byli z miasta wyjechali, i niedaleko odjechali: kiedy
Józeph, zawoławszy szafarza domu, rzekł: Wstań, a goń męże: a
poimawszy ich, mów: Przeczeście oddali złe za dobre?

5 Kubek, któryście ukradli, jest ten, z którego pan mój pija, i w
którym zwykł wróżyć: bardzoście złą rzecz uczynili.

6 Uczynił on jako był kazał. I poimawszy ich, mówił do nich od
słowa do słowa.

7 Którzy odpowiedzieli: Czemu tak mówi pan nasz, żeby słudzy twoi
takiéj złości dopuścić się mieli?

8 Pieniądze, któreśmy naleźli na wierzchu worów, odnieśliśmy do
ciebie z ziemie Chananejskiéj: a jakoż zatem iść może, abyśmy
ukraść mieli z domu pana twego złoto albo śrebro?

9 U któregokolwiek z sług twoich najdzie się to, czego szukasz,
niech umrze: a my będziemy niewolnikami Pana naszego.

10 Który rzekł im: Niechaj będzie według wyroku waszego: u
któregokolwiek się najdzie, ten niech będzie niewolnikiem moim, a
wy będziecie niewinnymi.

11 I tak złożywszy prędko wory na ziemię, otworzył każdy swój.

12 Które przeszukawszy, począwszy od starszego aż do młodszego,
nalazł kubek w worze Benjaminowym.

13 A oni rozdarłszy szaty, i włożywszy zaś ciężar na osły,
wrócili się do miasta.

14 I pierwszy Judas z bracią wszedł do Józepha; (bo jeszcze był
nie odszedł z miejsca), i wszyscy przed nim upadli pospołu na
ziemię.

15 Którym on rzekł: Czemuście tak chcieli czynić? Izali nie
wiecie, że mi niemasz podobnego w nauce wieszczbiarskiéj?

16 Któremu Judas: Cóż, pry, odpowiemy panu memu? albo co rzeczemy?
albo czem sprawiedliwie zakładać? Bóg nalazł nieprawość sług
twoich: otośmy wszyscy są niewolnikami pana mego, i my, i ten, u
którego naleziono kubek.

17 Odpowiedział Józeph: Boże mię uchowaj, abych tak miał czynić:
który ukradł kubek, ten niech będzie niewolnikiem moim: a wy
odjedźcie wolni do ojca waszego.

18 I prząstąpiwszy bliżéj Judas, śmiele rzekł: Proszę, panie
mój, niechaj przemówi niewolnik twój słowo w uszy twoje, a nie
gniewaj się na sługę twego; tyś bowiem jest po Pharaonie.

19 Pan mój, spytałeś pierwéj sług twoich: Macie ojca albo brata?

20 A myśmy odpowiedzieli tobie, panu memu: Mamy ojca starego, i
chłopię małe, które się urodziło w starości jego: którego
rodzony brat umarł: a tego samego matka ma, a ojciec go serdecznie
miłuje.

21 I rzekłeś sługom twoim: Przywiedźcie go do mnie, a położę
oczy moje nań.

22 Namieniliśmy panu memu: Nie może chłopię opuścić ojca swego;
bo jeźli go opuści, umrze.

23 I rzekłeś sługom twoim: Jeźli nie przyjdzie brat wasz
najmłodszy z wami, nie ujrzycie więcéj oblicza mojego.

24 A tak, gdyśmy przyjechali do sługi twego, ojca naszego,
powiedzieliśmy mu wszystko, co do nas pan mój mówił.

25 I rzekł ojciec nasz: Wróćcie się, a kupcie nam trochę
pszenice.

26 Któremuśmy rzekli: Iść nie możemy: jeźli brat nasz
najmłodszy pojedzie z nami, pojedziem pospołu: inaczéj, bez niego
nie śmiemy widzieć oblicze męża.

27 Na co on odpowiedział: Wy wiecie, iż mi dwu parodziła żona
moja.

28 Wyszedł jeden, i powiedzieliście: Zwierz go pożarł: i
dotychmiast go niewidać.

29 Jeźli weźmiecie i tego, a stanie mu się co na drodze,
doprowadzicie szędziwość moję z żałością do piekła.

30 Przetóż jeźli wnidę do sługi twego, ojca naszego, a
dziecięcia nie będzie; (ponieważ dusza jego zawisła na duszy
tego),

31 A ujrzy, że go niemasz z nami, umrze: i doprowadzą słudzy twoi
szędziwość jego z żałością do piekła.

32 Ja właśnie niech będę niewolnikiem twoim, którym go wziął na
wiarę moję, i ślubiłem, mówiąc: Jeźlić go zasię nie
przywiodę, będę winien grzechu przeciw ojcu memu po wszystek czas.

33 Zostanę tedy sługą twoim za to dziecię na posłudze pana mego,
a dziecię niech jedzie z bracią swą.

34 Nie mogę się bowiem wrócić do ojca mego bez dziecięcia, abych
świadkiem żałości, która uciśnie ojca mego, nie był.

Rozdział XLV.

Józeph się już braciéj dał znać, wita i obłapia je. Pharao się
dowiedział i z radością to przyjął, i rozkazał, aby się ojciec
jego z rodziną swą do Egiptu przeniósł. Toż Józeph rozkazał
braciéj, i obdarzywszy je, do ojca z dary i z poselstwem odesłał.

Nie mógł się dalej strzymać Józeph przed wielą przy nim
stojących: przeto przykazał, aby wszyscy precz wyszli, a żaden obcy
nie był przy poznaniu spółecznem.

2 I podniósł głos z płaczem: który słyszeli Egiptyanie i
wszystek dom Pharaonów.

3 I rzekł braciéj swéj: Jamci jest Józeph: jeszczeli żyw ojciec
mój? Nie mogli bracia odpowiedzieć, wielką bojaźnią
przestraszeni.

4 Do których on rzekł łaskawie: Przystąpcie się do mnie! A gdy
prystąpili blisko: Jamci jest, prawi, Józeph, brat wasz,
któregoście przedali do Egiptu.

5 Nie bójcie się, i niech się wam nie zda rzecz ciężka, żeście
mię przedali do tych krajów; dla zdrowia bowiem waszego posłał
mię Bóg przed wami do Egiptu.

6 Dwa lata bowiem temu, jako głód począł być na ziemi: a jeszcze
pięć lat zostaje, których nie będzie się mogło orać ani żąć.

7 A Bóg mię wprzód posłał, abyście byli zachowani na ziemi, a
żebyście mogli mieć pokarmy ku żywności.

8 Nie wasząć radą, ale za Bożą wolą tu jestem posłany: który
mię uczynił jako ojcem Pharaonowym, i panem wszystkiego domu jego, i
przełożonym we wszystkiéj ziemi Egipskiéj.

9 Śpieszcie się i jedźcie do ojca mego, a powiedzcie mu: Toć
wskazuje syn twój Józeph: Bóg mię uczynił panem wszystkiéj
ziemie Egipskiéj, przyjedź do mnie, nie mieszkaj.

10 I będziesz mieszkał w ziemi Gessen: a będziesz przy mnie ty, i
synowie twoi, i synowie synów twoich, owce twoje, i bydło twoje, i
wszystko, co masz.

11 I tam cię będę żywił; (bo jeszcze zostaje pięć lat głodu),
abyś i ty nie zginął, i dom twój, i wszystko, co masz.

12 Oto oczy wasze i oczy brata mego Benjamina widzą, że usta moje
mówią do was.

13 Oznajmijcież ojcu memu wszystkę zacność moję, i wszystko,
coście widzieli w Egipcie. Śpieszcież się a przywieźcie go do
mnie.

14 A gdy obłapiając padł na szyję Benjamina, brata swego,
płakał: a on téż także płakał na szyi jego.

15 I całował Józeph wszystkę bracią swoję, i płakał nad
każdym: potem śmieli mówić do niego.

16 I usłyszano jest, i gęstą mową rozgłoszono na dworze
królewskim: Przyjechali bracia Józephowi: i uradował się Pharao, i
wszystek dom jego.

17 I rzekł do Józepha, aby rozkazał braciéj, mówiąc:
Nakładłszy na bydlęta, jedźcie do ziemie Chananejskiéj,

18 A weźcie ztamtąd ojca waszego i rodzinę, a przyjedźcie do mnie:
a ja wam dam wszystkie dobra Egipskie, abyście używali tłustości
ziemie.

19 Rozkaż téż, aby wzięli wozy z ziemie Egipskiéj, dla
odwiezienia dziatek i żon swych, a mów: Weźmijcie ojca waszego, a
śpieszcie się co najprędzéj przyjeżdżając.

20 A nie zostawiajcie nic z sprzętu waszego; bo wszystkie bogactwa
Egipskie wasze będą.

21 I uczynili synowie Izraelowi, jako im kazano: którym dał Józeph
wozy, według Pharaonowego rozkazania, i strawy na drogę.

22 Każdemu téż kazał przynieść dwie szaty: a Benjaminowi dał
trzy sta śrebrników, z piącią szat co najlepszych.

23 Tak wiele téż pieniędzy i szat posyłając ojcu swemu:
przydawszy i osłów dziesięć, którzyby odwieźli ze wszystkich
bogactw Egiptu: i także wiele oślic niosących pszenicę i chleb w
drodze.

24 Puścił tedy bracią swą: a gdy odjeżdżali, mówił im: Nie
gniewajcie się w drodze.

25 Którzy wyjechawszy z Egiptu, przyszli do ziemie Chananejskiéj, do
ojca swego Jakóba.

26 I oznajmili mu, mówiąc: Józeph syn twój żyw: a on panuje we
wszystkiéj ziemi Egipskiéj. Co usłyszawszy Jakób, jakoby z
ciężkiego snu ocknąwszy, przecie im nie wierzył.

27 Oni przecię powiadali mu wszystek porządek rzeczy. A gdy ujrzał
wozy i wszystko, co mu posłał, ożył duch jego,

28 I rzekł: Dosyć mi na tem, jeźli jeszcze syn mój Józeph żywie:
pójdę, a oglądam go, pierwéj niźli umrę.

Rozdział XLVI.

Jakób wziąwszy znowu obietnicę od Boga, ze wszystkim rodem prowodzi
się do Egiptu: Imiona narodu jego wypisuje. Józeph wyjechawszy
przeciw niemu, każe mu się powiadać pasterzem owiec.

I pojechawszy Izrael ze wszystkiem co miał, przyjechał do studnie
przysięgi, i nabiwszy tam ofiar, Bogu ojca swego Izaaka:

2 Usłyszał go w widzeniu w nocy, a on go woła i mówi kniemu:
Jakóbie, Jakóbie! któremu odpowiedział: Owom ja.

3 Rzekł mu Bóg: Jam jest najmocniejszy Bóg ojca twego: nie bój
się, jedź do Egiptu; bo cię tam rozmnożę w naród wielki.

4 Ja tam z tobą zstąpię, i ja cię ztamtąd przyprowadzę,
wracającego się: Józeph téż położy ręce swe na oczy twoje.

5 I powstał Jakób od studnie przysięgi: i wzięli go synowie, z
dziatkami i z żonami swojemi na wozy, które był posłał Pharaon,
aby wieziono starca,

6 I wszystko co miał w ziemi Chananejskiéj: i przyjechał do Egiptu
ze wszystkiem nasieniem swojem:

7 Synowie jego, i wnukowie, córki, i wszystek ród wespół.

8 A te są imiona synów Izraelowych, którzy weszli do Egiptu: On z
syny swymi: Pierworodny Ruben.

9 Synowie Rubenowi: Henoch, i Phallu, i Hesron, i Charmi.

10 Synowie Symeonowi: Jamuel, i Jamin, i Ahod, i Jachin, i Sohar, i
Saul, syn Chananejskiéj niewiasty.

11 Synowie Lewi: Gerson, i Kaath, i Merary.

12 Synowie Judy: Her, i Onan, i Sela, i Phares, i Zara. Lecz Her i
Onan umarli w ziemi Chananejskiéj. I urodzili się synowie Pharesowi,
Hesron, i Hamul.

13 Synowie Issacharowi: Thola, i Phua, i Job, i Semron.

14 Synowie Zabulonowi: Sared, i Elon, i Jahelel.

15 Ci synowie Lii, które urodziła w Mezopotamii Syryjskiéj, z
Dyną, córką swą: wszystkich dusz synów jego i córek,
trzydzieści i trzy.

16 Synowie Gadowi: Sephion, i Haggi, i Suni, i Esebon, i Hery, i
Arody, i Areli.

17 Synowie Asser: Jamne, i Jesua, i Jessui, i Berya, i Sara, siostra
ich: Synowie Bery: Heber, i Melchiel.

18 To synowie Zelphy, którą dał Laban Lii, córce swéj: i te
urodziła Jakóbowi, szesnaście dusz.

19 Synowie Rachel, żony Jakóbowéj: Józeph, i Benjamin.

20 I urodzili się Józephowi synowie w ziemi Egipskiéj, które mu
urodziła Asseneth, córka Putyphara, kapłana Heliopolskiego:
Manasses i Ephraim.

21 Synowie Benjaminowi: Bela, i Bechor, i Asbel, i Gera, i Naaman, i
Echi, i Ros, i Mophim, i Ophim, i Ared.

22 Ci synowie Rachel, które urodziła Jakóbowi: wszystkich dusz
czternaście.

23 Synowie Dan: Husym.

24 Synowie Nephtalim: Jasyel, i Guni, i Jeser, i Sallem.

25 To synowie Ballei, którą dał Laban Racheli, córce swéj: i te
urodziła Jakóbowi: wszystkich dusz siedm.

26 Wszystkich dusz, które weszły z Jakóbem do Egiptu, i wyszły z
biodry jego, oprócz żon synów jego, sześćdziesiąt i sześć.

27 A synowie Józephowi, którzy mu się urodzili w ziemi Egipskiéj,
dusze dwie: Wszystkich dusz domu Jakóbowego, które weszły do
Egiptu, było siedmdziesiąt.

28 I posłał Judę przed sobą do Józepha, aby mu oznajmił, i
zajechał do Gessen.

29 Dokąd gdy przyszedł, zaprzągłszy Józeph swój wóz, wyjechał
przeciw ojcu swemu na onoż miejsce: a ujrzawszy go, rzucił się na
szyję jego, i obłapiając go płakał.

30 I rzekł ojciec do Józepha: Już wesoło umrę: gdyżem oglądał
oblicze twoje, a ciebie żywego zostawuję.

31 A on rzekł do braciéj swéj, i do wszystkiego domu ojca swego:
Pojadę i opowiem Pharaonowi, i rzekę mu: Bracia moi i dom ojca mego,
którzy byli w ziemi Chananejskiéj, przyjechali do mnie:

32 A są mężowie pasterze owiec, i bawią się wychowaniem trzód:
owce swe i bydła, i wszystko, co mogli mieć, przywiedli z sobą.

33 A gdy was przyzowie i rzecze: Co za robota wasza?

34 Odpowiecie: Mężowie pasterze jesteśmy, słudzy twoi, od
dzieciństwa naszego aż dotąd, i my, i ojcowie nasi. A oto
rzeczecie, abyście mieszkać mogli w ziemi Gessen; bo się brzydzą
Egiptyanie wszelkimi pasterzmi owiec.

Rozdział XLVII.

Jakób do Egiptu przyjechał, i osadził się w Gessen: Głód tak
parł Egiptczyki, że i bydło, i imienie na króla poprzedali: Potem
piątą część pożytków królowi postąpili na wieczność: Jakób
potem Józepha o pogrzeb swój przysięgą zawiązał.

Przyjechawszy tedy Józeph, oznajmił Pharaonowi, mówiąc: Ojciec
mój i bracia, owce ich i bydło, i wszystko co mają, przyszli z
ziemie Chananejskiéj, a oto stoją w ziemi Gessen.

2 Ostatnich téż z braciéj swéj, piąci mężów, postawił przed
królem.

3 Których on zapytał: Co za robotę macie? odpowiedzieli: Pasterze
owiec jesteśmy, słudzy twoi, i my, i ojcowie nasi.

4 Przyszliśmy w gościnę do ziemie twojéj; bo niemasz trawy trzodom
sług twoich, iż ciężki głód w ziemi Chananejskiéj: i prosimy,
abyś nam sługom twoim kazał być w ziemi Gessen.

5 Rzekł tedy król do Józepha: Ojciec twój i bracia twoi
przyjechali do ciebie.

6 Ziemia Egipska jest przed tobą: każ im mieszkać na najlepszem
miejscu, a daj im tę ziemię Gessen. Jeźli wiesz, że między nimi
są mężowie dowcipni, uczyń je przełożonymi nad dobytki memi.

7 Potem wprowadził Józeph ojca swego do króla, i postawił go przed
nim: który błogosławiąc mu,

8 I spytany od niego: Wiele jest dni lat wieku twego?

9 Odpowiedział: Dni pielgrzymowania mego jest sto i trzydzieści lat,
krótkie a złe: i nie doszły aż do dni ojców moich, których
pielgrzymowali.

10 I błogosławiwszy króla, wyszedł precz.

11 A Józeph ojcu i braciéj swéj dał osiadłość w Egipcie, na
najlepszem miejscu, ziemie Ramesses, jako był rozkazał Pharaon.

12 I żywił je i wszystek dom ojca swego, dodając żywności
każdemu.

13 Po wszystkim świecie bowiem chleba nie było, a głód ścisnął
był ziemię, najwięcéj Egipską i Chananejską.

14 Z których wszystkie pieniądze zebrał za przedanie zboża, i
wniósł je do skarbu królewskiego.

15 A gdy nie stało płacy kupującym, przyszedł wszystek Egipt do
Józepha, mówiąc: Daj nam chleba, przecz umieramy przed tobą, gdyż
już nie staje pieniędzy?

16 Którym on odpowiedział: Przypędźcie mi bydło wasze, i dam wam
za nie żywności, jeźli płacy nie macie.

17 Które gdy przywiedli, dał im żywności za konie, i za owce, i za
woły, i za osły: i żywił je onego roku za odmianę bydła.

18 Przyszli téż do niego drugiego roku, i rzekli mu: Nie zataimy
przed panem naszym, że, gdy nie stało pieniędzy, bydła wespół
nie stało: a nietajnoć, że krom ciał i ziemi nic nie mamy.

19 Czemuż tedy umrzemy przed oczyma twemi? my i ziemia nasza twoi
będziemy: zakup nas na służbę królewską, a daj nam nasienia, aby
nie spustoszała ziemia, gdyby zginął, ktoby ją sprawował.

20 Kupił tedy Józeph wszystkę ziemię Egipską, gdy każdy
przedawał osiadłość swą dla wielkości głodu: i poddał ją
Pharaonowi,

21 I wszystkie ludzie jéj, od ostatnich granic Egipskich, aż do
koniecznych granic jéj.

22 Oprócz ziemie kapłańskiéj, która im była dana od króla:
którym i żywność naznaczoną z gumien pospolitych dawano: i
przetóż nie musieli przedawać osiadłości swoich.

23 I rzekł Józeph do ludu: Oto jako widzicie, i was i ziemię waszę
Pharaon odzierżał: bierzcie nasienie, a osiejcie role,

24 Abyście mogli mieć zboże. Piątą część dacie królowi, a
drugie cztery puszczam wam na nasienie i na wychowanie czeladzi i
dziatek waszych.

25 Którzy odpowiedzieli: Zdrowie nasze w ręce twojéj: niech tylko
wejrzy na nas pan nasz, a z weselem będziemy służyć królowi.

26 Od onego czasu aż do dnia dzisiejszego we wszystkiéj ziemi
Egipskiéj piątą część królom płacą: i weszło to jako za
prawo, oprócz ziemie kapłańskiéj, która wolna była od téj
kondycyi.

27 Mieszkał tedy Izrael w Egipcie, to jest, w ziemi Gessen, i
posiadł ją i rozkrzewił, i rozmnożył się nazbyt.

28 I żył w niéj siedmnaście lat: i stały się wszystkie dni
żywota jego, sto czterdzieści i siedm lat.

29 A gdy widział, że się przybliżał dzień śmierci jego,
przyzwał syna swego Józepha, i rzekł do niego: Jeźlim nalazł
łaskę przed obliczem twojem, połóż rękę twoję pod biodrę
moję: i uczynisz mi miłosierdzie i prawdę, żebyś mię nie grzebł
w Egipcie.

30 Ale niechaj śpię z ojcy mymi: i wynieś mię z téj ziemie, a
pochowaj w grobie przodków moich. Któremu odpowiedział Józeph: Ja
uczynię, coś rozkazał.

31 A on rzekł: Przysiężże mi tedy! Który gdy przysiągł,
pokłonił się Izrael Bogu, obróciwszy się ku głowie łoża.

Rozdział XLVIII.

Józeph ojca Jakóba niemocnego nawiedził: Potem Jakób syny jego
sobie sposobił, i błogosławił: młodszego, nad wolą Józephowę,
przełożywszy starszemu.

To gdy się tak odprawiło, dano znać Józephowi, iż zaniemógł
ojciec jego: który wziąwszy dwu synów, Manassesa i Ephraima,
wybrał się w drogę.

2 I powiedziano starcowi: Oto syn twój Józeph przyjechał do ciebie.
Który pokrzepiwszy się usiadł na łóżku.

3 A gdy wszedł do niego, rzekł: Bóg wszechmogący ukazał mi się w
Luzie, która jest w ziemi Chananejskiéj, i błogosławił mi.

4 I rzekł: Ja ciebie rozkrzewię i rozmnożę, i uczynię cię w
gromady ludzi: i dam ci tę ziemię, i nasieniu twemu po tobie, w
osiadłość wieczną.

5 Dwaj tedy synowie twoi, którzyć się urodzili w ziemi Egipskiéj,
pierwéj niżem ja tu przyszedł do ciebie, moi będą: Ephraim i
Manasses, jako Ruben i Symeon poczytani mi będą.

6 Inni zasię, które zrodzisz po tych, twoi będą: a imieniem
braciéj swéj będą z wami w osiadłościach swych.

7 Mnie bowiem, kiedym szedł z Mezopotamii, umarła Rachel w ziemi
Chananejskiéj na saméj drodze, a był czas wiosny: i wchodziłem do
Ephraty, i pogrzebłem ją przy drodze Ephraty, którą inszem
imieniem zowią Bethlehem.

8 I ujrzawszy syny jego, rzekł do niego: Co zacz ci są?

9 Odpowiedział Józeph: Synowie moi są, które mi darował Bóg na
tem miejscu. Przywiedź je, prawi, do mnie, żebych im błogosławił.

10 Oczy bowiem Izraelowe zaćmione były od wielkiéj starości, i
jaśnie widzieć nie mógł. A przytulone do siebie pocałowawszy, i
obłapiwszy je,

11 Rzekł do syna swego: Nie postradałem widzenia twojego; nadto
pokazał mi Bóg nasienie twoje.

12 A gdy je wziął Józeph z łona ojcowego, pokłonił się nisko
aż do ziemie.

13 I postawił Ephraima po prawéj ręce swojéj, to jest, po lewéj
Izraelowéj: a Manassesa po lewéj swojéj, to jest po prawéj
ojcowskiéj i przytulił obu do niego.

14 Który ściągnąwszy prawą rękę, włożył na głowę Ephraima,
mniejszego brata: a lewą na głowę Manassesa, który był starszy,
ręce przełożywszy.

15 I błogosławił Jakób synom Józephowym, i rzekł: Bóg, przed
którego obliczem chodzili ojcowie moi, Abraham i Izaak, Bóg, który
mię żywi od młodości mojéj aż do tego dnia:

16 Anioł, który mię wyrwał ze wszystkiego złego, niech
błogosławi tym dzieciom: a niech będzie wzywano nad nimi imię
moje, i imiona ojców moich, Abrahama i Izaaka: a niech rosną w
mnóstwo na ziemi.

17 A widząc Józeph, że ojciec jego położył prawą rękę na
głowę Ephraimowę, nie miło mu bardzo było: i ująwszy rękę
ojcowę, chciał ją podnieść z głowy Ephraimowéj, a przenieść
na głowę Manassesowę.

18 I rzekł do ojca: Nie tak ma być, ojcze; bo ten jest pierworodny:
połóż prawicę twą na głowę jego.

19 Który zbraniając się, rzekł: Wiemci synu mój, wiem: i tenci
wprawdzie urośnie w lud, i rozmnoży się: wszakże brat jego
młodszy, będzie większy nadeń, i nasienie jego rozmnoży się w
narody.

20 I błogosławił im czasu onego, mówiąc: W tobie będzie
błogosławion Izrael, i będą mówić: Niech ci uczyni Bóg jako
Ephraimowi, i jako Manassesowi. I postawił Ephraima przed Manassesem,

21 I rzekł do Józepha, syna swego: Oto ja umieram, a będzie Bóg z
wami, i przywróci was do ziemie ojców waszych.

22 Daję tobie część jednę mimo bracią twoję, którąm wziął z
ręki Amorrejczyka mieczem i łukiem moim.

Rozdział XLIX.

Jakób synom swym z osobna błogosławiąc, przyszłe téż rzeczy
przepowiadając, naznaczywszy miejsce pogrzebu swego, umarł.

A Jakób zezwał syny swe y rzekł im: Zbierzcie sie, abym oznajmił,
co ma przyjść na was we dni ostatnie.

2 Zbierzcie się, a słuchajcie synowie Jakóbowi, słuchajcie
Izraela, ojca waszego.

3 Ruben, pierworodny mój, tyś siła moja i początek boleści
mojéj, pierwszy w darzech, większy w rozkazowaniu.

4 Wylałeś jako woda: nie rość; boś wstąpił na łoże ojca
twego, i splugawiłeś pościel jego.

5 Symeon i Lewi bracia, naczynia nieprawości walczące.

6 W radę ich niechaj nie wchodzi dusza moja, a w zborze ich niechaj
nie będzie sława moja; bo w zapalczywości swéj zabili męża, a w
swéj woli podkopali mur.

7 Przeklęta zapalczywość ich, iż uporna: a gniew ich, iż
niezmiękczony. Rozłączę je w Jakóbie, i rozproszę je w Izraelu.

8 Judo, ciebie chwalić będą bracia twoi: ręka twoja na szyjach
nieprzyjaciół twoich, kłaniać ci się będą synowie ojca twego.

9 Szczenię lwie Juda: do łupu, synu mój, wstąpiłeś:
odpoczywając ległeś jako lew, i jako lwica: któż go wzbudzi?

10 Nie będzie odjęty sceptr od Judy, ani wódz z biódr jego, aż
przyjdzie, który ma być posłan, a on będzie oczekawaniem narodów.

11 Przywiązując do winnice źrebię swoje, a do winnéj macice, o
synu mój, oślicę swoję: omyje w winie szatę swoję, a we krwi
jagód winnych płaszcz swój.

12 Cudniejsze są oczy jego niż wino, a zęby jego bielsze niż
mleko.

13 Zabulon na brzegu morskim mieszkać będzie: i na staniu okrętów,
dosięgając aż do Sydonu.

14 Issachar osieł mocny, leżący między granicami.

15 Upatrzył pokój, że jest dobry, i ziemię, że bardzo dobra: i
podłożył ramię swoje ku noszeniu, i został podatkom służący.

16 Dan sądzić będzie lud swój, jako i inne pokolenie w Izraelu.

17 Niech będzie Dan wężem na drodze, źmiją na ścieżce,
kąsając kopyta końskie, aby spadł jeździec jego nazad.

18 Zbawienia twego będę czekał, Panie.

19 Gad przepasany będzie walczył przed nim: a on przepasany będzie
pozad.

20 Asser, tłusty chleb jego, i będzie dawał rozkoszy królom.

21 Nephtali jeleń wypuszczony, i dając wymowę piękności.

22 Syn przyrastający Józeph, syn przyrastający i śliczny na
wejrzeniu: córki przebiegały się na murze.

23 Ale rozjątrzyli go, i swarzyli się, i zajrzeli mu, mający
strzały.

24 Usiadł w mocnem łuk jego, i rozwiązane są związki ramion i
rąk jego, przez ręce mocnego Jakóbowego: ztamtąd wyszedł pasterz,
kamień Izraelski.

25 Bóg ojca twego będzie pomocnikiem twoim, a wszechmogący
będzieć błogosławił błogosławieństwy niebieskiemi zwierzchu,
błogosławieństwy przepaści leżącéj na dole, błogosławieństwy
piersi i żywota.

26 Błogosławieństwa ojca twego zmocnione są błogosławieństwy
ojców jego: ażby przyszło pożądanie pagórków wiecznych: niechaj
będą na głowie Józephowéj, i na ciemieniu Nazarejczyka między
bracią swoją.

27 Benjamin wilk drapieżny, rano będzie jadł łup, a wieczór
będzie dzielił korzyści.

28 Wszyscy ci we dwunaście pokoleniach Izraelowych: to im mówił
ojciec ich, i błogosławił każdemu błogosławieństwy własnemi.

29 I rozkazał im, mówiąc: Ja się przyłączam do ludu mego:
pogrzebcież mię z ojcy mymi w jaskini dwoistéj, która jest na polu
Ephrona Hetejczyka,

30 Naprzeciwko Mambre w ziemi Chananejskiéj, którą kupił Abraham z
polem u Ephrona Hetejczyka w osiadłości grobu.

31 Tam go pogrzebli i Sarę, żonę jego: tam pogrzebion jest Izaak z
Rebeką, żoną swoją: tam i Lia pochowana leży.

32 A dokonawszy rozkazania, któremi syny nauczał, złożył nogi swe
na łóżko, i umarł: i przyłożon jest do ludu swego.

Rozdział L.

Józeph ciało ojca swego z czelniejszymi Egiptczyki odprowadził, i
pogrzebł z uczciwym a niemałym obchodem w ziemi Chananejskiéj.
Bracia frasobliwi o odpuszczenie przewiny żądając: którym potem
przykazawszy przeniesienie swe z Egiptu, umarł w pokoju.

Co ujrzawszy Józeph, padł na twarz ojca swego, płacząc i całując
go.

2 I rozkazał sługom swym lekarzom, aby wonnemi maściami namazali
ojca.

3 Którzy gdy rozkazaniu dosyć czynili, wyszło czterdzieści dni;
ten bowiem obyczaj był ciał martwych namazanych. I płakał go Egipt
siedmdziesiąt dni.

4 A gdy wyszedł czas żałoby, rzekł Józeph do sług Pharaonowych:
Jeźlim nalazł łaskę przed obliczem waszem, mówcie w uszy
Pharaonowe,

5 Dlatego, że mię ojciec mój porzysiągł, mówiąc: Oto umieram: w
grobie moim, którym sobie wykopał w ziemi Chananejskiéj,
pogrzebiesz mię. Pojadę tedy, a pogrzebię ojca mego, i wrócę
się.

6 I rzekł mu Pharaon: Jedź, a pogrzeb ojca twego, jakoś jest
poprzysiężony.

7 A gdy on jechał, jechali z nim wszyscy starsi domu Pharaonowego, i
wszyscy starsi ziemie Egipskiéj:

8 Dom Józephów z bracią jego, oprócz małych dziatek, i trzód, i
bydła, które zostawili w ziemi Gessen,

9 Miał téż wozy i jezdne: i zebrał się poczet niemały.

10 I przyjechali na plac Atad, który leży nad Jordanem: kędy
sprawując obchód z płaczem bardzo wielkim i ciężkim, wypełnili
siedm dni.

11 Co gdy ujrzeli obywatele ziemie Chananejskiéj, rzekli: Płacz to
wielki jest Egiptyanom: i dlatego nazwano jest imię onego miejsca,
Płacz Egipski.

12 Uczynili tedy synowie Jakóbowi, jako im był przykazał.

13 I doniósłszy go do ziemie Chananejskiéj, pogrzebli go w jaskini
dwoistéj, którą był kupił Abraham z polem, w osiadłość grobu,
od Ephrona Hetejczyka, przeciwko Mambre.

14 I wrócił się Józeph do Egiptu z bracią swą i wszystkiem
towarzystwem, pochowawszy ojca.

15 Po którego śmierci, bojąc się bracia jego, i mówiąc między
sobą: By snadź nie pamiętał na krzywdę, którą odniósł, a nie
oddał nam wszystkiego złego, któreśmy czynili,

16 Wskazali do niego mówiąc: Ojciec twój rozkazał nam przedtem
niźli umarł,

17 Abyśmyć to powiedzieli słowy jego: Proszę, abyś zapamiętał
złego uczynku braciéj twojéj, i grzechu, i złości, którą
wyrządzili tobie: My téż prosimy, abyś sługom Boga ojca twego
odpuścił tę nieprawość. Co usłyszawszy Józeph płakał.

18 I przyszli do niego bracia jego: a pokłoniwszy się nisko aż do
ziemie, rzekli: Jesteśmy słudzy twoi.

19 Którym on odpowiedział: Nie bójcie się: izali sprzeciwić się
możemy woli Bożéj?

20 Wyście o mnie złe myślili: ale Bóg obrócił to w dobre, aby
mię wywyższył, tak jako teraz widzicie, a żeby wiele ludu
zachował.

21 Nie bójcie się: ja żywić będę was, i dziatki wasze. I
cieszył je, i łagodnie i łaskawie mówił.

22 I mieszkał w Egipcie ze wszystkim domem ojca swego, i żył sto i
dziesięć lat. I widział syny Ephraimowe aż do trzeciego pokolenia.
Synowie téż Machira, syna Manassesowego porodzili się na koleniech
Józephowych.

23 Które rzeczy gdy przeszły, rzekł braciéj swéj: Po śmierci
mojéj Bóg was nawiedzi, i uczyni, że wynidziecie z ziemie téj do
ziemi, którą przysiągł Abrahamowi, Izaazkowi, Jakóbowi.

24 A gdy je poprzysiągł, i rzekł: Bóg was nawiedzi: wynieścież
kości moje z sobą z miejsca tego:

25 Umarł, wypełniwszy sto i dziesięć lat żywota swego. I pomazany
wonnemi maściami, włożony jest do trumny w Egipcie.

Źródło „http://pl.wikisource.org/w/index.php?title=Biblia_Wujka/Ksi%C4%99ga_Rodzaju_(ca%C5%82o%C5%9B%C4%87)&oldid=218205”

Tekst udostępniany na licencji Creative Commons: uznanie autorstwa,
na tych samych warunkach, z możliwością obowiązywania dodatkowych
ograniczeń. Zobacz szczegółowe informacje o warunkach korzystania.
